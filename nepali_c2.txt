विद्यालय शिक्षा विधेयक अघि बढ्यो- एसईई नहुने, पनिकाको हैसियत समाप्त हुने -१२ कक्षासम्मको अधिकार स्थानीय तहलाई
-सबै स्थानीय तहमा शिक्षक सरुवा हुने
-अस्थायी शिक्षकको अघिल्लो ७ वर्ष जोडिने
-विद्यालय कर्मचारीको भर्ना शिक्षक सेवा आयोगबाट
-आवश्यकताको आधारमा शिक्षा कार्यालय रहने काठमाडौं । अबदेखि माध्यमिक शिक्षा परीक्षा (एसईई) नहुनेगरी प्रस्ताव अघि बढाइएको छ । सरकारले अघि बढाएको विद्यालय शिक्षा विधेयकको मस्यौदामा कक्षा ८ को परीक्षा स्थानीय र १२ को परीक्षा राष्ट्रिय परीक्षा बोर्डले सञ्चालन गर्ने प्रस्ताव गरिएको छ । एसईई परीक्षा नलिने भएपछि पनिकाको हैसियत समाप्त हुने भएको छ । विसं १९९० देखि शुरू भएको एसएलसी परीक्षा संघीयता आएसँगै खारेज हुने संघारमा पुगेको हो । मन्त्रालयको कुनै पनि उच्च अधिकारीलाई जानकारी नै नदिई गोप्य राखिएको मस्यौदामा कक्षा १२ सम्मको शिक्षाको अधिकार स्थानीय तहलाई दिइने भएको छ । अब आधारभूत र माध्यमिक तहको शिक्षा मात्र कायम रहने भएका छन् । त्यसै गरी शिक्षक सेवा आयोगले विद्यालयका कर्मचारीको परीक्षा लिन पाउने व्यवस्था गरेको छ । आयोगलाई लोकसेवा आयोगको मोडालिटीमा सञ्चालन गर्न प्रस्ताव गरिएको छ । लोकसेवा आयोग संवैधानिक निकाय भए पनि शिक्षक सेवा आयोग मन्त्रालय मातहत स्वायत्त निकायको रूपमा कायम गरिएको छ । मस्यौदामा एक स्थानीय तहका शिक्षकलाई जुनसुकै स्थानीय तहमा सरुवा गर्नेगरी प्रस्ताव गरिएको छ । दुई स्थानीय तहबीच शिक्षक सरुवा गर्दा दुवै स्थानीय तहबीच समन्वय गर्नुपर्ने व्यवस्था मस्यौदामा छ । त्यस्तै, अस्थायी शिक्षकको सेवा अवधि थप गर्ने प्रस्ताव गर्ने पनि गरिएको छ । सबै शिक्षकको पहिलो ७ वर्ष गणना गर्ने गरी मस्यौदा तयार भएको बताइएको छ । शिक्षा, विज्ञान तथा प्रविधि मन्त्रालयले आज विद्यालय शिक्षा विधयेकको मस्यौदा संसद् लैजाने तयारी गरेको छ । बुधवार संघीय संसद् सचिवालयमा दर्ता गर्ने तयारी गर्नुभएका मन्त्री अशोककुमार राईले समय अभावका कारणले दर्ता गर्न नसकेको मन्त्रालयले जनाएको छ । मंगलवार बसेको मन्त्रिपरिषद्को बैठकले मस्यौदा स्वीकृत गरी संघीय संसद् सचिवालयमा दर्ता गर्ने निर्णय गरेको थियो । मन्त्रालयका सचिवबाहेक कुनै पनि अधिकारीलाई मस्यौदामा उल्लेख भएका विषय फेरदबदल गरेको बारेमा जानकारी छैन । मन्त्रालय स्रोतका अनुसार अघिल्ला मन्त्री देवेन्द्र पौडेल, मन्त्री अशोककुमार राई र सचिव रामकृष्ण सुवेदीले प्रधानमन्त्री तथा मन्त्रिपरिषद्को कार्यालयमा गएर मस्यौदा फेरबदल गर्नुभएको थियो । शुरूमा तयार गरिएको भन्दा बिल्कुलै फरक रहेको जानकारी दिँदै मन्त्रालयका एक उच्च अधिकारीले नेपाल समाचारपत्रसँग भन्नुभयो– ‘के विषय परिवर्तन भयो भन्ने विषयमा हामीलाई जानकारी छैन ।’ मस्यौदाका अधिकांश विषय तत्कालीन सचिव रामकृष्ण सुवेदीले सुटुक्क परिवर्तन गरेको दाबी गर्दै ती अधिकारीले भने– ‘हामी यतिका जना सहसचिव र कर्मचारी छौं, सचिव सुवेदीज्यूले मन्त्री ज्यूलाई मात्र ब्रिफिङ गर्नुभयो अन्य कसैलाई पनि जानकारी दिनुभएन ।’ मस्यौदा कानुन मन्त्रालय हुँदै संसद् सचिवालयमा दर्ता गर्नुपर्ने व्यवस्था छ । प्रधानमन्त्री पुष्पकमल दाहालले आइतबार राजधानीमा आयोजित एक कार्यक्रममा मंगलबारको मन्त्रिपरिषद्को बैठकले ऐनको मस्यौदा संसद् सचिवालयमा पठाउने निर्णय गर्ने बताउनुभएको थियो । सोहीअनुसार मंगलवारको बैठकले मस्यौदालाई संसद् सचिवालयमा पठाउने निर्णय गरेको थियो । ५२ वर्षदेखि एउटै ऐनबाट मुलुकको शिक्षा प्रणाली सञ्चालन भएको थियो । उक्त ऐन पटकपटक गरी नवौं संशोधन भइसकेको छ । पछिल्लो समय २०७२ सालमा तत्कालीन शिक्षामन्त्री गिरिराजमणि पोखरेलको कार्यकालयमा ऐनको मस्यौदा तयार भएको थियो । यसअघि सरकारले चासो नदेखाएको कारण ऐन ल्याउन नसकिएको संसद्को आरोप थियो । आठ दिनअघि बुधवारको शिक्षा तथा स्वास्थ्य समितिको बैठकमा सांसदले विद्यालय शिक्षा विधेयक तत्काल टेबल गर्न आग्रह गरेका थिए । विधेयकको मस्यौदामा विद्यालय शिक्षामात्र समावेश गरिएको छ । विश्वविद्यालय र उच्च शिक्षाको लागि छुट्टै ऐन ल्याउने मस्यौदा तयार भइरहेको छ । मस्यौदामा केन्द्र, प्रदेश र संघको अधिकार बाँडफाँट गरिएको छ भने शिक्षकको सेवा, सर्त र सुविधा निजामती कर्मचारीसरह कायम गरिएको छ । मस्यौदामा अनिवार्य र निःशुल्क शिक्षाको विषय समावेश गरिएको छ । २०७५ सालमा अनिवार्य र निःशुल्क शिक्षा ऐन जारी भइसकेको अवस्थामा त्यो विषय सम्बोधन गरिएको छैन । राहत शिक्षकलाई दरबन्दी कायम गर्ने उल्लेख छ । शिक्षा विकास तथा मानव स्रोत केन्द्रको नाम शिक्षा विभाग कायम हुनेगरी प्रस्ताव गरिएको छ । मस्यौदामा जिल्ला शिक्षा समन्वय इकाइको नाम शिक्षा कार्यालय कायम गर्ने उल्लेख छ । तर, आवश्यकताका आधारमा एउटै कार्यालयले दुईवटा जिल्लासम्म हेर्न सक्नेगरी शिक्षा कार्यालय प्रस्ताव भएको छ । राष्ट्रिय परीक्षा बोर्ड, पाठ्यक्रम विकास केन्द्र कायम राख्ने प्रस्ताव मस्यौदामा छ । यो प्रारम्भिक मस्यौदा हो, संसद्मा छलफल गरेर मात्र निर्णय हुने भएकोले सबै विषय प्रस्ताव गरिएको हो । यसअघि आठ वर्षमा सात शिक्षामन्त्री फेरिए पनि संघीय शिक्षा ऐन आउन सकेको थिएन । हरेक मन्त्रीले मन्त्रालयको वागडोर सम्हालेकै दिन संघीय शिक्षा ऐन ल्याएरै छाड्ने भन्ने गरेका थिए । शिक्षामन्त्री राईको कार्यकालमा ऐनको मस्यौदा संसदमा पेस भएको छ । दुईपटक मन्त्रालयको कार्यभार सम्हाल्न पुग्नुभएका मन्त्री गिरिराजमणि पोखरेल, धनीराम पौडेल, गोपालमान श्रेष्ठ, त्यसपछि पुनः गिरिराजमणि पोखरेल, कृष्णगोपाल श्रेष्ठ, देवेन्द्र पौडेल, शिशिर खनाल मन्त्री भइसक्नुभएका छन् । सबैले शिक्षा ऐन ल्याउने प्रयास गरे पनि सम्भव भएको थिएन ।
महेन्द्र मोरङ क्याम्पसको ६९ औं स्थापना दिवस : तीन प्राध्यापक र दुई कर्मचारी सम्मानित विराटनगर । महेन्द्र मोरङ आदर्श बहुमुखी क्याम्पस विराटनगरले आफ्नो ६९ औं स्थापना दिवसमा उत्कृष्ट तीन प्राध्यापक र दुई कर्मचारीलाई मंगलबार सम्मानित गरेको छ । सम्मानित हुने प्राध्यापक त्रयमा यामनाथ पौडेल, डा शशितकुमार यादव र विजयहरि खतिवडा छन् । यस्तै कर्मचारीद्वय अनिल कर्ण र दामोदर कोइराला सम्मानित भए । उनीहरुलाई आफ्नो जिम्मेवारी निष्ठापूर्वक पूरा गरी उत्कृष्ट कार्य गरेको भन्दै सम्मानित गरेको क्याम्पस प्रमुख डा बाबुराम तिमल्सिनाले बताए । कार्यक्रमका प्रमुख अतिथि लोकसेवा आयोगका पूर्व सदस्य एवम् पूर्वाञ्चल विश्वविद्यालय सेवा आयोगका पूर्व अध्यक्ष प्राडा कृष्ण पोखरेल, क्याम्पस प्रमुख डा बाबुराम तिमल्सिना, सहायक प्रमुखत्रय शिवनारायण चौधरी, डा सुशील अधिकारी र उमेश यादव, प्राध्यापक संघका एकाई अध्यक्ष डा प्रमोद खेरवारले सम्मान गरेका थिए । कार्यक्रममा बोल्दै प्राडा पोखरेलले विश्वविद्यालयको पढाइमा गुणस्तर भए र सरकारद्वारा सहज रोजगारको व्यवस्था भए युवाले पढ्न र रोजगारीको लागि विदेशिनु नपर्ने बताए । उनले मोरङ क्याम्पसमा नै आफूले पढेको र प्रारम्भिक कालमा प्राध्यापन पनि गरेकोले त्यसबेला वार्षिकोत्सव भव्य हुने गरेको स्मरण गराए । सो अवसरमा सहायक क्याम्पस प्रमुख डिल्ली पोखरेलले महेन्द्र मोरङ क्याम्पसकको इतिहासबारे जानकारी गराएका थिए । पुरस्कृत व्यक्ति छनोट समितिका सदस्य डा मोहन सुवेदीले उत्कृष्ट प्राध्यापक र कर्मचारी छनोट गर्ने कार्य समितिले निष्पक्ष रुपमा सम्पन्न गरेको बताउँदै क्याम्पसको विकास र प्राज्ञिक उन्नयनको लागि प्राध्यापक र कर्मचारी सबैको भूमिका महत्वपूर्णा भएको बताए । स्ववियू सभापति जसवन्त पौडेलले क्याम्पसको वार्षिकोत्सव विद्यार्थीका लागि पनि हुनुपर्नेमा जोडदिए । सम्मानित प्राध्यापक यामनाथ पौडेलले सम्मानले सम्मानित हुने सबैमा जिम्मेवारी अझ बढेको महशुस भएको बताए । महेन्द्र मोरङ आदर्श बहुमुखी क्याम्पस २०१२ साउन १६ गते स्थापना भएको र सोही मितिको आधारमा विगत पाँच वर्षदेखि सो क्याम्पसले साउन १६ गते स्थापना दिवस उत्कृष्ट प्राध्यापक र कर्मचारी सम्मान गरी मनाउँदै आएको छ ।
सीटीईभीटीको मनपरी- आयोगको निर्णयविपरीत भर्ना खोलेका कलेज अन्योलमा -सदस्य सचिव काफ्लेको जोडबलमा अपग्रेडिङ र सिट निर्धारण 
-२४ गते प्रवेश परीक्षा
-आयोगका उपाध्यक्ष डा.गिरी भन्नुहुन्छ :भर्ना गैरकानुनी हो । काठमाडौं । प्राविधिक शिक्षा तथा व्यावसायिक तालिम परिषद् (सीटीईभीटी) ले आफूखुसी चिकित्सा शिक्षाअन्तर्गत प्रमाणपत्र तहको सिट निर्धारण गरेपछि चिकित्सा शिक्षा आयोग र सीटीईभीटीको विवादले उग्र रूप लिएको छ । ५८ वर्षे उमेर हदका कारण दुई वर्षे कार्यकाल सकेर बिदा हुनुपर्ने सीटीईभीटीका सदस्य सचिव जीवनारायण काफ्लेमाथि पुनः कामचलाउको हैसियतमा रहेर आयोगको निर्णयविपरीत ‘सेटिङ’बाट करिब ५४ वटा कलेजको सिट निर्धारण गरी अपग्रेडिङ गरेको आरोप लागेको छ । सीटीईभीटीका एक अधिकारीले नेपाल समाचारपत्रसँग भने– ‘अधिकांश योजना सदस्यसचिवबाटै हुने गरेको छ । उहाँले ‘सेटिङ’ गरी कलेजको सिट निर्धारण र अपग्रेडिङ गर्न स्वीकृत दिनुभएको हो ।’ निजी कलेज र केही कर्मचारीको मिलोमतोमा आर्थिक चलखेल गरी कलेजको सिट निर्धारण र पठनपाठन स्वीकृति दिएको खुलेको पनि सदस्य सचिव काफ्लेले सिट निर्धारण र कलेजलाई सम्बन्धन दिएको विषयमा आफ्नो संलग्नता नरहेको दाबी गर्नुभएको छ । सबै निर्णय परिषद्बाटै भएको दाबी गर्दै उहाँले भन्नुभयो– ‘अपग्रेडिङ र सिट निर्धारण गर्ने अधिकार उपाध्यक्षलाई छ । उहाँको अध्यक्षतामा बसेको बैठकले नै ती सबै निर्णय गरेको हो ।’ सदस्य सचिव काफ्लेले तत्कालीन मन्त्री देवेन्द्र पौडेलको कार्यकालमा सिट निर्धारण र केही मापदण्ड पूरा गरेका नर्सिङ कलेजलाई मात्र सम्बन्धन दिएको बताउनुभयो । तर, परिषद्का कर्मचारीले काफ्लेकै निर्देशनमा एचए, फार्मेसी, ल्याब टेक्निसियन विषयमा सिट निर्धारण गरी अपग्रेडिङ गरेको आरोप लगाएको छ । चिकित्सा शिक्षा आयोगले भर्ना आह्वान गरेका कलेजमा भर्ना नगर्न अभिभावकलाई आग्रह गरेको छ । तर, अपग्रेडिङ भएका र सिट थपिएका सबै कलेजले यही २४ गते प्रवेश परीक्षा लिनेगरी धमाधम फारम वितरण गरिरहेका छन् । आयोगका उपाध्यक्ष श्रीकृष्ण गिरीले सीटीईभीटीले भर्ना खुला गरे पनि मान्य नहुने बताउनुभएको छ । उहाँले आयोगको अधिकारमाथि कुनै पनि निकायलाई हस्तक्षेप गर्ने अधिकार नभएको भन्दै सीटीईभीटीले भर्ना खुला गर्नु गैरकानुनी भएको बताउनुभयो । काम चलाउको हैसियतमा रहेका सदस्य सचिव काफ्लेलाई मन्त्रालयले संस्थालाई दूरगामी असर पर्ने कुनै पनि निर्णय नगर्न पत्र पठाएको छ । तर, सदस्यचिव काफ्लेले सदस्यसचिवकै हैसियतमा काम गरिरहेनु भएको छ । परिषदको कानुनविपरीत भएका अधिकांश निर्णयमा तपाईंको हात छ नि ? भनेर नेपाल समाचारपत्रको सोधेको प्रश्नको जवाफमा सदस्य सचिव काफ्लेले भन्नुभयो– ‘मेरो केही अधिकार छैन, उपाध्यक्षले गरेको निर्णय कार्यान्वयन मात्र गरेको हुँ ।’ विवादित सदस्यसचिवले गरेको निर्णय कार्यान्वयन नगर्न आग्रह गर्दै सीटीईभीटीका उपाध्यक्ष खगेन्द्र अधिकारी हरेक दिनजसो सीटीईभीटीका अध्यक्ष एवं शिक्षा, विज्ञान तथा प्रविधिमन्त्री अशोक राईसँग भेट गर्न पुग्ने गर्नुभएको स्रोतले बतायो । स्रोतका अनुसार सोमबार पनि उपाध्यक्ष अधिकारी शिक्षामन्त्री राईलाई भेट्न आउनुभएको थियो । यद्यपि, उहाँहरूबीच भएको कुराकानीबारे जानकारी बाहिरिएको छैन । उमेर हद र सदस्यसचिवको रूपमा दुई वर्षे कार्यकालको कारण नियुक्तिको समय सकिएकोले साउन ४ गतेबाट अवकासमा जानुपर्ने सदस्यसचिव काफ्लेले आफ्नो ४ वर्षे कार्यकाल रहेको दाबी गर्दै सर्वोच्चमा मुद्दा दायर गर्नुभएको छ । चिकित्सा शिक्षा ऐनका कारण खारेजीमा परेका कलेजको सिट निर्धारणसहित भर्ना खुला गरेपछि सीटीईभीटीका कलेज समस्यामा परेका छन् । निजी कलेज संस्थाका पूर्व अध्यक्ष शैलेन्द्रमोहन झाले सीटीईभीटी ऐनअन्तर्गत नर्सिङ फेजआउट भएपछि एचए, ल्याब असिस्टेन्टलगायतमा विषयमा अपग्रेडिङ गरी भर्ना खुला गरेको बताउनुभयो । तर, सीटीईभीटीले आयोगको आशयपत्र दिन गरेको निर्णयलाई अपब्याख्या गरी धमाधम सिट निर्धारण गरेपछि आयोगले परिषद्माथि कानुनी कारबाही गर्र्ने चेतावनी दिएको छ । गत वर्ष आयोग र परिषद्बीच सहमति भएर ६५ मध्ये ४० वटालाई आशयपत्र दिन स्वीकृति दिएको थियो । बाँकी २५ वटा कलेजको हकमा परिषद्ले मानक पुगेका कलेजलाई आशयपत्र दिएको थियो । त्यसबाहेक परिषद्का अध्यक्ष एवं अघिल्ला शिक्षामन्त्री देवेन्द्र पौडेलको कार्यकालमा ५५ वटा कलेजको अनुगमन कानुनअनुसार प्रतिकलेज १० हजार रुपियाँ जम्मा गर्न लगाइएको थियो । आयोगले सिट निर्धारण र भर्ना प्रक्रिया खुला गर्न ढिलाइ गरेको वहानामा सीटीभीटी आफैंले सम्बन्धन दिएर सिट निर्धारण गरी भर्ना खुलाएको छ । आयोगले आशयपत्र दिएपछि आयोगले समिति गठन गर्ने र नियमावलीको नियम ८ मा समितिको सिफारिसमा आयोगले स्वीकृत गर्ने कानुनी व्यवस्था छ । सीटीईभीटीले ऐन तथा नियमावलीको प्रतिकूल हुनेगरी गैरकानुनी कार्य गरेको ठहर गर्दै आयोगले तत्काल निर्णय कार्यान्वयन नगर्न आग्रह गरेको थियो । राष्ट्रिय चिकित्सा शिक्षा ऐन, २०७५ को दफा ११ को उपदफा (१) तथा राष्ट्रिय चिकित्सा शिक्षा नियमावली, २०७७ को नियम ६ मा प्रचलित कानुनमा जुनसुकै कुरा लेखिएको भए तापनि शिक्षण संस्था स्थापना गर्न चाहनेले त्यस्तो संस्था स्थापनाको लागि आयोगबाट आशयपत्र लिनुपर्ने व्यवस्था छ । आयोगको ऐनको दफा १५ को उपदफा ९५ मा परिषद्ले सञ्चालन गरेको प्रमाणपत्र तहभन्दा मुनिका चिकित्सा शिक्षासम्बन्धी कुनै पनि प्राविधिक कार्यहरू तोकिएबमोजिम फेजआउट र तोकेको मापदण्डबमोजिम अपग्रेड गरिने छ । आयोगले शैक्षिक सत्र २०८०÷०८१ मा सिट निर्धारण गरेका शिक्षण संस्थाहरूको नामावली, निर्धारित सिट संख्यासहितको विवरण आयोगले यसअघि नै सार्वजनिक गरेको छ । आयोगले सम्बन्धन सिफारिस नभएका, आयोगबाट सिट संख्या निर्धारण नभएका शिक्षण संस्थाहरूमा चिकित्सा शिक्षाको पठनपाठनको लागि विद्यार्थी भर्ना गराएमा वा विद्यार्थी भर्ना भएमा ती विद्यार्थीको उपाधि नेपाल स्वास्थ्य व्यवसायी परिषद्लगायत सम्बन्धित विषयगत काउन्सिलमा दर्ता नहुने चेतावनी दिइसकेको छ ।
शिक्षा ऐनको मस्यौदाप्रति संघ र महासंघको आपत्ति काठमाडौं । शैक्षिक परामर्श संघ तथा महासंघले प्रस्तावित शिक्षा ऐनको मस्यौदाको दफा ६५ को उपदफा ५ र ६ बुँदाप्रति आपत्ति जनाएका छन् । प्रस्तावित संघीय शिक्षा ऐन २०८० को उक्त दफामा आर्थिक लगानीको सुरक्षाको नाममा धरौटीलगायत विविध सुरक्षा उपायको परिकल्पना समावेश गरिएकोमा गम्भीर आपत्ति जनाएका हुन् । आइतबार राजधानीमा आयोजित कार्यक्रममा शैक्षिक परामर्श व्यवसायी महासंघ अध्यक्ष राजेन्द्र बरालले उक्त मस्यौदा निशर्त खारेज गर्न माग गर्नुभयो । खारेज नगरी देशैभर आन्दोलन गर्नेछौ, विदेशबाट रकम ल्याउन रोक्ने छौ । शैक्षिक परामर्श पेशा शैक्षिक तथा भिसा परामर्श दिने भएकोले कुनै पनि शुल्क संस्थाले नलिरहेको अवस्थामा धरौटीको व्यवस्था गर्न मस्यौदा ल्याउनु आपत्तिजनक भएको उहाँले बताउनुभयो । उहाँले परामर्श दातृ निकायले परामर्शबापत अत्यन्तै न्यून शुल्क लिने गरेको र उक्त शुल्क कुनै पनि विद्यालय, विश्वविद्यालय र अन्यक भाषा शिक्षण संस्थासँग नजोडिने स्पष्ट पार्नुभयो । महासंघले धरौटीको रकम आवश्यक नपर्ने हुँदा मस्यौदाको दफा ६५ उपदफा ५ र ६ खारेजीको माग राखेको छ । मस्यौदामा एउटा संस्थाले झण्डै १ करोड रुपियासम्म धरौटी राख्नुपर्ने व्यवस्था लाद्न खोजेको आरोप लगाएका छन् । शिक्षा, विज्ञान तथा प्रविधि मन्त्रालयद्वारा शैक्षिक परामर्श क्षेत्रलाई व्यवस्थित तथा नियन्त्रण गर्ने बहानामा कहिले निर्देशिका,कहिले नियमावलीको प्रस्तावित मस्यौदा निर्माण गरी कानुन संसदीय तथा न्याय मंत्रालयमा विचाराधिन रहेको विज्ञप्तिमा उल्लेख गरिएको छ । कानुन आयोग प्रारम्भिक मस्यौदाको दफा ६५ मा शैक्षिक परामर्श दिने संस्थाको नियमन उपदफा ५ को ३ बमोजिम अनुमति पत्र प्राप्त गर्नु अघि निवेदकले तोकिए बमोजिमको रकम तोकिएको अधिकारीको खातामा धरौटी स्वरूप जम्मा गर्नुपर्ने र उपदफा ६ बमोजिम अनुमतिपत्र प्राप्त शैक्षिक परामर्श दिने संस्थाले कुनै नेपाली नागरिकलाई वैदेशिक शैक्षिक संस्थामा अध्ययन गर्न पठाउन वा त्यस्ता शिक्षण संस्थामा भर्ना गर्न शैक्षिक परामर्श सेवा लिइ सकेपछि निज भर्ना हुन नसकेको वा त्यस्तो शिक्षण संस्थाले सम्वन्धित मुलुकमा गुणस्तर सुनिश्चित प्रत्यायन प्राप्त नगरेको भएमा त्यस्तो संस्थालाई तोकिएको अधिकारीलाई तोकिए बमोजिम कारवाई गरी उपदफा ५ बमोजिमको धरौटी रकम जफत गर्न सकिने छ भन्ने व्यवस्था गरेको छ । उक्त दफा उपदफा प्रति शैक्षिक परामर्श क्षेत्रका सम्पूर्ण संघ र महासंघको गम्भीर ध्यानाकर्षण भएको विज्ञप्तिमा उल्लेख छ । एरिका अध्यक्ष महेशवावु तिमल्सिनाले सरकारले संसदमा पेश गर्ने तयारी गरेको संघीय शिक्षा ऐनको मस्यौदामा भएको सो व्यवस्था खारेज गर्न माग गर्नुभयो । उहाले भन्नुभयो–सरकारले परामर्शदाता शैक्षिक संस्था प्रति गरेको व्यवहार गलत भएको छ, यस्लाई तत्काल सच्याउनुपर्छ । इक्यानका महासचिव दीपक भुषालले मस्यौदाको देशव्यापी रूपमा विरोध गर्ने चेतावनी दिनुभयो । पत्रकार सम्मलेनमा आइरिनका अध्यक्ष हेमन्त भट्टराई, नायरका उपाध्यक्ष उद्धव खड्का, जालसानका अध्यक्ष रमेश देवकोटा, एरी नेपालका अध्यक्ष महेशबाबु तिमल्सिना, जालटानका अध्यक्ष मनिष श्रेष्ठ, एक्यानका अध्यक्ष किशोर तिवारी, केक्यानका अध्यक्ष गणेश शर्मा, लानका अध्यक्ष पूर्णचन्द्र न्यौपाने र नेबाका अध्यक्ष नारायण रेग्मीको उपस्थिति रहेको थियो । प्रधानमन्त्री दाहालको दाबी- भोलिसम्म संघीय शिक्षा ऐन मन्त्रिपरिषदमा प्रधानमन्त्री पुष्पकमल दाहाल प्रचण्डले भोलि मंगलबार संघीय शिक्षा ऐन संसद्मा लैजाने तयारी भइरहेको बताउनुभएको छ । समाजवादी विद्यार्थी मोर्चा गठन गर्न राजधानीमा आयोजित कार्यक्रममा उहाँले सो धारणा राख्नुभएको हो । उहाँले भन्नुभयो– ‘मंगलबारको मन्त्रिपरिषद् बैठकबाट पहिलो चोटी संघीय शिक्षा ऐन पारित गरेर सदनमा पठाइँदै छ । शिक्षा क्षेत्रमा देखिएका समस्या समाधान तथा समस्याको सम्बोधन गर्ने गरेर ऐेनको मस्यौदा तयार भएको बताउनुभयो । ऐनको मस्यौदा मन्त्रिपरिषद्को विधायन समितिमा छ । सो समितिले अध्ययन सकेर मन्त्रिपरिषद्मा पेस गर्ने तयारी गरेको छ । प्रधानमन्त्री प्रचण्डले उच्चस्तरीय शिक्षा आयोगको प्रतिवेदन खोजी भइरहेको पनि बताउनुभयो । गएको साता संसद्को शिक्षा र स्वास्थ्य समितिमा शिक्षा, विज्ञान तथा प्रविधि मन्त्री अशोककुमार राईले आयोगको प्रतिवेदन हात पर्न नसकेको बताउनुभएको थियो । त्यस्तै, उहाँले करिब एक वर्ष अगाडिदेखि रिक्त त्रिवि सेवा आयोगले पनि भोलिसम्ममा अध्यक्ष पाउने बताउनुभयो । आयोगको अध्यक्षमा विजयबहादुर सिलवाललाई सिफारिस गरिसकेको छ ।
त्रिविमा एक महिनादेखि तालाबन्दी -कीर्तिपुरवासी र त्रिविबीच ४ पटक भएको वार्ता निष्कर्षविहीन
-कीर्तिपुर संघर्ष समितिका संयोजक महर्जन भन्नुहुन्छ : ८ वर्षअघिको सम्झौता कार्यान्वयन गर 
-त्रिवि वार्ता समितिका संयोजक वाग्ले भन्नुहुन्छ : सकेजति गर्छौं, बाँकी सरकारले पहल गर्नुपर्छ काठमाडौं । कीर्तिपुरवासीले त्रिभुवन विश्वविद्यालयमा तालाबन्दी गरेको एक महिना पुगिसक्दा पनि ताला खोल्ने विषमा दुवै पक्षबीच सहमति हुन सकेको छैन । त्रिभुवन विश्वविद्यालय पीडित संघर्ष समितिले असार ७ गते त्रिविका उप कुलपति, रेक्टर र रजिस्टारको मूलगेटमा तालाबन्दी गरेका थिए । तालाबन्दीपछि त्रिवि र समितिबिच करिब ५ पटक वार्ता हुँदा पनि सहमति हुन सकेको छैन । त्रिवि वार्ता समितिका संयोजक एवं त्रिवि अनुगमन निर्देशनालयका उपनिर्देशक उपप्राध्यापक विष्णुप्रसाद वाग्लेले वार्ता भएर ७ बँुदे सहमति भए पनि कार्यान्वयन हुन नसकेको बताउनुभयो । उहाँले नेपाल समाचारपत्रसँग भन्नुभयो– ‘हामीले छिट्टै टुङ्गो लगाउन भनेका छौं तर उहाँहरू मान्न तयार दखिनुभएको छैन ।’ संघर्ष समितिले वि.सं. २०७२ असार २२ गते तत्कालीन उपकुलपति प्राडा हिराबहादुर महर्जन र पदाधिकारीबीच भएको ७ बुँदे सम्झौता कार्यान्वयन गर्न दवाव दिएको छ । संघर्ष समितिका संयोजक देव महर्जनले सम्झौता भएको ८ वर्ष बिति सक्दा पनि माग पूरा गर्ने विषयमा तदारुकता नदेखाएपछि बाध्य भएर तालाबन्दी गरेको बताउनुभयो । विगतमा भएको सम्झौता कार्यान्वयन गराउन दबाब दिन तालाबन्दी गरिएको समितिका संयोजक महर्जनले बताउनुभयो । उहाँले माग पूरा गर्ने विषयमा छलफल जारी रहेको बताउनुभयो । समितिले राखेका ८ मागमध्ये पछिल्लो माग विभिन्न निकायले हडपेको जग्गा त्रिविले आफ्नो नाममा ल्याउनुपर्ने पछि थप गरिएको हो । संघर्ष समितिका संयोजक महर्जनले त्रिविले वेवास्ता गरेको कारण माग पूरा हुन नसकेको दाबी गर्दैगर्दा वार्ता समितिका संयोजक वाग्लेले सम्झौताको ड्राफ्ट तयार भइसकेको तर हस्ताक्षर गर्न नआउदा समस्या बढ्दै गएको बताउनुभयो । उहाँले भन्नुभयो– ‘त्रिवि प्रशासनले गर्न सक्ने काम तत्काल पूरा भएको भए पनि सरकारी स्तरबाट हुने कामलाई पदाधिकारीबाट आग्रह गर्ने विषयमा सहमति भएर सम्झौताको मस्यौदा तयार भएको थियो । तर, हालसम्म हस्ताक्षर हुन सकेको छैन ।’ त्रिवि र संघर्ष समितिबीच त्रिविले प्रयोग गरेको जग्गाको मुआब्जा दिनुपर्ने, त्रिविमा शिक्षण अस्पताल निर्माण गर्नुपर्ने, त्रिविले हडपेको जग्गा फिर्ता लिनुपर्ने, त्रिवि सभामा कीर्तिपुरवासीलाई पदेन सदस्यको रूपमा मनोनयन गर्नुपर्ने, अधिकरणमा परेका कीर्तिपुरवासीका छोराछोरीलाई छात्रवृति उपलब्ध गराउने विषयमा सम्झौता भएको थियो । त्यसबेला त्रिविका तर्फबाट निमित्त रजिस्ट्रार प्राडा देवराज अधिकारी र समितिका तर्पmबाट शम्भुराज महर्जन, राजकुमार नकर्मी, रमेश महर्जन, नारायण महर्जन र देव महर्जनले हस्ताक्षर गर्नुभएको थियो । त्रिवि वार्ता समितिका संयोजक वाग्लेले माग पूरा गर्ने विषयमा पटकपटक छलफल हुँदा पनि कार्यान्वयनमा कठिन भएको जिकिर गर्दै भन्नुभयो–‘सम्झौता गर्न ड्राफ्ट पठाएका छौं, कहिले उहाँहरूको जवाफ आउँछ भनेर कुरिरहेका छौं ।’ त्रिवि वार्ता समितिमा त्रिवि सामान्य प्रसासन निर्देशनालय प्रमुख राजु श्रेष्ठ र कीर्तिपुरवासीको तर्फबाट डा. सिद्धि महर्जन हुनुहुन्छ । महर्जन त्रिविको शिक्षा शास्त्र संकायका प्राध्यापक पनि हुनुहन्छ भने श्रेष्ठ समितिका सदस्यसचिव हुनुहुुन्छ । तालाबन्दीको कारण तीन पदाधिकारीको कार्यालयमा रहेका शैक्षिक, प्राज्ञिक र आर्थिक क्रियाकलापसम्बन्धी करिब आधा दर्जन विभाग र शाखा गरी १५ वटा निकायको काम ठप्प छ ।
कक्षा ११ को छात्रवृत्ति परीक्षा : गल्ती विवरण पेस गरे परीक्षा र भर्ना रद्द हुने काठमाडौं । काठमाडौं महानगरपालिकाले छात्रवृत्ति परीक्षामा गलत विवरण पेस गरे भर्ना नै रद्द गर्ने भएको छ । कामपाको शिक्षा शाखाले कक्षा ११ मा अध्ययन गर्ने विद्यार्थी छनोटको लागि एकीकृत परीक्षा सञ्चालन गर्न लागेको छ । साउन २० गते हुने परीक्षाको लागि विद्यार्थीले गलत विवरण पेस गरी झुठो ठहरिए आवेदन फारम रद्द गरिनुका साथै भर्ना भइसकेको भए पनि भर्नासमेत रद्द गरी शैक्षिक कार्यक्रमबाट निष्कासन गर्ने निर्णय गरेको छ । कामपा शिक्षा शाखा प्रमुख सीताराम कोइरालाले छात्रवृत्ति परीक्षाको लागि फारम भर्दादेखि परीक्षा दिँदासमेत परीक्षाको महत्वलाई ख्याल गर्नुपर्नेमा जोड दिनुभयो । कामपाले संस्थागत विद्यालयमा भर्ना भएका विद्यार्थीमध्ये संख्याको आधारमा १० प्रतिशत छात्रवृत्ति दिन परीक्षा लिन लागेको हो । अघिल्लोवर्ष भनसुनको आधारमा मनपरी रूपमा छात्रवृत्ति दिने प्रचलन थियो । सो प्रचलन खारेज गरी छात्रवृत्ति वितरण प्रणालीलाई प्रभावकारी ढंगले सञ्चालन गर्न नयाँ प्रणाली शुरू गरिएको हो । महानगरले योग्यता सूचीको आधारमा विद्यालय छनोट गरी विद्यार्थीलाई छात्रवृत्ति दिने व्यवस्था गरेको छ । छात्रवृत्ति छनोटसम्बन्धी व्यवस्थाअनुसार संस्थागत विद्यालयले उपलब्ध गराउने १० प्रतिशत छात्रवृत्तिलाई सत्प्रतिशत मानेर निर्णय गरेको छ । जसअनुसार सामुदायिक विद्यालयमा अध्ययन गरेका विद्यार्थीका लागि ४०, संस्थागत विद्यालयबाट छात्रवृत्तिमा अध्ययन गरेकालाई ५, महानगरमा स्थायी बसोबास भएकालाई ९ र ल्यान्डफिल साइट प्रभावितक्षेत्रमा बसोबास भई सोही क्षेत्रको विद्यालयमा अध्ययनरत विद्यार्थीको लागि १ प्रतिशत छात्रवृत्ति उपलब्ध गराउने भएको छ । थप ४५ प्रतिशत छात्रवृत्तिमध्ये छात्रालाई ३३, खस आर्यलाई १७, आदिवासी÷जनजातिलाई १५, मधेसीलाई १२, दलितलाई ९, थारू र पिछडिएका क्षेत्रका व्यक्तिलाई गरी ४÷४, मुस्लिम र थारूलाई २÷२ र सहिद र बेपत्ता परिएका नागरिक र द्वन्द्वपीडित नागरिकका परिवारलाई २ प्रतिशत छात्रवृत्ति उपलब्ध गराउने भएको छ । पिछडिएको क्षेत्रका व्यक्तिका रूपमा अछाम, कालीकोट, जाजरकोट, जुम्ला, डोल्पा, बझाङ, बाजुरा, मुगु र हुम्ला जिल्लामा स्थायी बसोबास गरिरहेका विद्यार्थीलाई मानिनेछ । छात्रवृत्ति परीक्षामा सहभागी हुन अनिवार्य रूपमा १ दशमलव ६ जीपीए ल्याउनुपर्ने व्यवस्था गरेको छ । विभागले छात्रवृत्ति परीक्षासम्बन्धी व्यवस्थाअनुसार परीक्षा शुरू हुनुभन्दा एक घण्टाअघि उपस्थित हुनुपर्नेछ भने परीक्षा शुरू भएको १५ मिनेटपछि आउने विद्यार्थीले परीक्षा दिन पाउने छैनन् । परीक्षामा निर्धारित समय दुई घण्टापछि मात्र परीक्षा हलबाट बाहिर निस्कन पाइने व्यवस्था गरेको छ । कक्षा १०को पाठ्यक्रममा आधारित अनिवार्य गणित, विज्ञान, अंग्रेजी विषयबाट ३०÷३० प्रश्न र सामान्य ज्ञानबाट १० वटा प्रश्न सोधिनेछन् । उत्तीर्ण हुन न्यूनतम ४० प्रतिशत अङ्क प्राप्त गर्नुपर्छ । गलत उत्तरका लागि ‘नेगेटिभ मार्किङ’ हुनेछैन । विभागका प्रमुख कोइरालाका अनुसार सूचना जारी गरेको ८ दिनमा अर्थात बिहीबारसम्म १ हजार ८३ जनाले अनलाइन आवेदन दर्ता गरेका छन् । असार २८ गते बिहान १० बजेबाट आवेदन खुला गरिएको थियो । यसमा सबैभन्दा धेरै आवेदक विज्ञान विषयका छात्र ५ सय ४९ जना र छात्रा २ सय २७ जना छन् । दोस्रोमा व्यवस्थापन विषयका लागि २ सय ३९ जनाले अनलाइन फारम भरेका छन् । यसमा छात्रको संख्या १ सय ४८ जना र छात्राको संख्या ९१ जना छ । प्राविधिक विषयका लागि २४ जना छात्र र १७ छात्रा गरी ४१, कानुन विषयका लागि १६ छात्रा र ७ छात्र गरी २३, मानविकीमा १ छात्र र १ छात्रा तथा शिक्षामा १ छात्र र १ छात्राको आवेदन परेको छ । आवेदन दर्ता साउन २२ गतेसम्म गराउन सक्ने व्यवस्था छ । कक्षा ११ मा करिब ४ हजार २ सय सिटमा छात्रवृत्ति उपलब्ध गराउन सकिने विभागले जानकारी दिएको छ । शिक्षा विभागका प्रमुख सीताराम कोइरालाले साउनको दोस्रो सातासम्ममा कुन विद्यालयमा कति संख्यामा छात्रवृत्ति प्राप्त हुन्छ, त्यसको विवरण सार्वजनिक गरिने छ । विभागले विद्यालयहरूबाट चारित्रिक प्रमाणपत्र दिन कुनै न कुनै कारणले ढिला भएकोले आवेदन दिन कठिन भएको गुनासो आएपछि अब चारित्रिक प्रमाणपत्र बिना पनि आवेदन दिन सकिने प्रबन्ध मिलाइएको कोइरालाले बताउनुभयो ।
आधारबिना उत्कृष्ट विद्यालय घोषणा गर्न पाइँदैन : शिक्षा मन्त्रालय काठमाडौं । शिक्षा, विज्ञान तथा प्रविधि मन्त्रालयले मापदण्ड र आधारबिना कुनै पनि विद्यालयलाई उत्कृष्ट घोषणा गर्न नमिल्ने जनाएको छ । पछिल्लो एक सातायता राजधानीमा विभिन्न कार्यक्रम आयोजना गरी केही माध्यमिक विद्यालयलाई ‘अब्बल’ विद्यालयको संज्ञा दिँदै सम्मान गरेपछि मन्त्रालयले आधार र प्रमाणबिना उत्कृष्ट विद्यालयको नाममा सम्मान गर्न नहुने बताएको छ । मन्त्रालयका प्रवक्ता दीपक शर्माले सम्मान गर्ने संस्थाको विधान, वैधानिकता र मापदण्डका आधारमा मात्र सम्मान गर्न मिल्ने तर नियामक निकायले सर्वोत्कृष्ट र उत्कृष्ट घोषणा नगरी आफूखुसी सम्मान गर्न नपाइने स्पष्ट पार्नुभयो । उहाँले भन्नुभयो– ‘कुनै नियामक निकायले निर्णय नगरी उत्कृष्टको लोगो दिएर सम्मान गर्नु गलत प्रवृत्ति हो । उत्कृष्ट विद्यालयको दर्जा तय गर्ने निकाय काठमाडौं स्थानीय तहमध्ये काठमाडौं महानगरपालिका शिक्षा विभागले नियमविपरीत उत्कृष्ट प्लस टु भन्दै भ्रम छर्न नपाइने जनाएको छ । शिक्षा विभागका प्रमुख सीताराम कोइरालाले यस विषयका महानगरपालिकाले चाँडै आफ्नो धारणा सार्वजनिक गर्ने बताउनुभयो । प्याब्सनका अध्यक्ष डीके ढुंगानाले हचुवाको भरमा उत्कृष्ट विद्यालयको नाममा सम्मान गर्न नपाइने टिप्पणी गर्दै भन्नुभयो– ‘कुनै पनि पुरस्कार र सम्मान दिन पाइन्छ । तर, नियम कानुनविपरीत नियामक निकायको स्वीकृतिबिना उत्कृष्टताको नाममा विद्यालयलाई लोगो लगाउन पाइँदैन ।’ पछिल्लो समय उत्कृष्ट २० वटा विद्यालयको नाममा सम्मान गरेपछि अन्य विद्यालयले आपत्ति जनाएका छन् । प्याब्सन अध्यक्ष ढुंगानाले यस विषयमा स्थानीय तहले ध्यान दिनुपर्ने बताउनुभयो । संघीय संरचना परिवर्तन हुनुअघि विगतमा त हिमाल र नेपाल नामक पत्रिकाले सर्वोत्कृष्ट १०औं वा २०औं प्लस टु कलेज वा विद्यालय भनेर घोषणा गर्ने गरेका थिए । करिब एक दशकअघि गोरखा ब्रुअरीको तर्फबाट एसएलसी उत्कृष्ट विद्यालयलाई टुबोर्ग एक्सिलेन्स एवार्ड प्रदान गर्ने प्रचलन पनि थियो । शुरूमा एसएसलसी कार्यालय र पछि उच्च माध्यमिक शिक्षा परिषद्ले, विद्यार्थी संख्या, नतिजा, भौतिक अवस्था, सिकाइका आधारको आधारमा उत्कृष्ट घोषणा गर्ने प्रचलन थियो । अब यो प्रचलन बन्द गर्ने विषयमा तत्काल सूचना जारी गर्ने तयारी भइरहेको कामपा शिक्षा विभाग प्रमुख कोइरालाको भनाइ थियो । हिसानका अध्यक्ष रमेश सिलवालले ¥याङकिङ गर्ने निकायले नम्बर दिने, विद्यालयको पछिल्लो अवस्था, पढाइ र गुणस्तरीयताको आधारमा मात्र उत्कृष्ट घोषणा गर्न मिल्ने बताउनुभो । उहाँले भन्नुभयो– ‘सरकारी वा नियामक निकायले मात्र उत्कृष्ट घोषणा गर्न मिल्छ । तर, जुन पायो, त्यही निकायले उत्कृष्ट घोषणा गर्न मिल्दैन । विद्यार्थी उत्तीर्ण भएको आधारमा उत्कृष्ट ठानेर सम्मान गर्नु हुँदैन ।’
सुरक्षाको एसएलसी अनुभव र सुझाव अभिनेत्री सुरक्षा पन्त नेपाली रजतपटमा छोटो समयमै स्थापित बन्न सफल नाम हुन्। फिल्म अझै पनिबाट ठूलो पर्दाको फिल्ममा डेब्यु गरेकी सुरक्षाले सानो पर्दामामा भिजेको रुपमा करिअर सुरु गरेकी थिईन्। धनपति, आमाजस्ता सफलर सार्थक फिल्ममार्फत दर्शकको नजरमा परेकी उनले म्युजिक थुप्रै भिडियोमा पनि अभिनय गरेकी छिन्। रजतपटमा बौद्धिक अभिनेत्रीको छवि बनाएकी सुरक्षा कवियत्री पनि हुन्। नेपालमा समेत छाया“कंन भएको ईटालियन फिल्म द एईट् माउन्टेनमा समेत अभिनय गरेकी सुरक्षाले सोही फिल्ममार्फत विश्व प्रतिष्ठित कान्स फिल्म फेस्टिवलको ७५औं संंस्करणमा नेपाली कलाकारमध्ये बाटै पहिलोपटक सहभागी हुने अवसर पाएकी थिइन्। यस हिसाबले कान्समा आधिकारीक रुपमा सहभागी हुने उनी पहिलो नेपाली अभिनेत्री हुन्। उनको सो सहभागीता लोक सेवा आयोगको प्रश्नावलीमा प्रश्नसमेत बनेको छ। सिभिल ईन्जिनियरिङमा स्नातकोत्तरसम्मको अध्ययन पूरा गरेकी सुरक्षाले गृहनगर बुटवलबाट २०६४ सालमा एसएलसी परिक्षा दिएकी थिईन्। एसएलसीमा ८७ प्रतिशत अंक ल्याएर न्यु होराईजन हायर सेकेण्डरी स्कुलका छात्रातर्फ प्रथम भएकी उनी सानैदेखि अध्ययन र नृत्य, गायन वादविवाद, लेखनजस्ता सिर्जनात्मक कार्यमा रुचि राख्ने गर्थिन्। ‘हाम्रो बेलामा एसएलसीलाई आईरन गेट भनिन्थ्यो। परिक्षालाई आईरन गेटकै रुपमा लिएर मेहनत गर्नें कुरामा कसुर राखिएन्। पहिलो दिन अलिअलि डर त लाग्छ नै। तर ममा राम्रो गर्छु भन्ने कन्फिडेन्स थियो’ सुरक्षाले आफ्नो एसएलसी परिक्षाको अनुभव सुनाउने क्रममा भनिन् ‘मलाई साईन्स र म्याथ सजिलो विषय लाग्थे। नेपाली पनि सजिलै लाग्थो। सोसल चाहिँ अलि गाह्रो लाग्थ्यो।’ एसएलसीको परिणाम आउँदा आफूले सोचेभन्दा राम्रो भएको सुरक्षाले सम्झिइन््। ‘मेरो ८७ पर्सेन्ट आएको थियो। अर्थात डिस्टिन्सन थियो। राम्रो पढ्ने बच्चाको छवि बनाएपछि डाक्टर वा ईन्जिनिएर बन्नु पर्छ भन्ने समाज र परिवारबाट आएको हुनाले मलाई परिवारले चाहिँ डाक्टर बन्ने हो की भन्ने गर्नुहुन्थ्यो। तर त्यतातिर मेरो रुचि भएन। मलाई सिर्जनात्मक कार्यमा रुचि भएकोले ईन्जिनिएरिङ रोजेँ’ सुरक्षाले सम्झिइन् ‘त्यो बेला केटी मान्छे ईन्जिनिएर हुँदैनन् भन्ने सोच हावी थियो।  ईन्जिनिईरिङ पेशामा त्यस्तो के हुन्छ र जसमा केटी मान्छे हुँदैन भन्ने कुराले मलाई अट्याक ग¥र्यो र सोही विषय पढ्ने सोच र परिवारकै सल्लाहअनुसार म काठमाडौ आएर डनबस्को कलेजमा प्लस टुमा पढेँ।’ सिभिल ईन्जिनियरिङमै ब्याचलर गरेकी सुरक्षाले काठमाडौ ईन्जिनियरिङ कलेजबाट सिभिल ईन्जिनिएरिङमा स्नातकोत्तरको पढाई पूरा गरेकी हुन्। ‘आफूले रोजेकै विषय पढिरहे पनि मैले खोजेको जस्तो के पुगेन भन्ने लागिरहन्थ्यो। पढ्दै गर्दा ईमेज भिजे हन्टमा समेत सहभागी भएकी थिएँ। ब्याचलर पढ्दै गर्दा मलाई फिल्मका लागि पनि अफर आएका थिए। फिल्ममा काम गर्दा पढाईलाई समय दिन सकिँदैन भन्ने हिसाबले पढाई पूरा नहुन्जेल हेरौं भनेर फिल्मा काम गरिनं। पढाईपछि भने फिल्ममा पनि काम गरेँ र सँगसँगै सुपर भाईजरका रुपमा करिव डेढ वर्ष ईन्जिनियरिङ पेशामा आवद्ध भएँ’ सुरक्षा भन्छिन्। सुरक्षा एसईई परिक्षा उतीर्ण गरेकाहरुलाई घर परिवार समाज भन्दा पनि आफूलाई रुचि भएको विषय पढ्न सल्लाह दिन्छिन्। ‘नेपालमै राम्रो पढाई हुने भए पनि विदेश गएर पढ्ने सोच हुन सक्छ। अवश्य पनि नेपालमा भन्दा विदेशमा राम्रो अर्पच्युनिटि हुन्छ नै। तर जो विदेश गएर अध्ययन गर्न चाहनुहुन्छ, विदेशमा गएर पढे पनि नेपालमै फर्केर यहि आफूले पढेको र सिकेको क्षेत्रमा काम गर्ने सोच हुनुपर्छ‘ सुरक्षाको सुझाव छ। फिल्ममा काम गर्दा पनि आफूले पढेको विषय काम लागेको सुुरक्षाले सुनाइन्। पढेको कुरा कहिल्यै पनि खेर चाहिँ जाँदैन। हामीले सिकेका ज्ञान सिप कुनै न कुनै बेला काम लागि नै रहेको हुन्छ। मैले टेक्निकल विषय पढेँ। जसले गर्दा क्यामराको एंंगल, डीग्री कस्तो हुनुपर्छ भन्ने जस्ता फिल्मका टेक्निकल विषयमा आईडिया हुने रहेछ र काम लागि नै रहदो रहेछ। जुन प्रोफेसनमा आवद्ध भए पनि पढाईलाई ससँगसँगै लान सके त्यसले धेरै अवसर प्रदान गर्छ। हामीले केहि पाउन पर्छ भन्ने हिसाबले भन्दा पनि आफूले चाहेको ठाउँमा पुग्नको लागि प्रयास चाहि जारी राख्नुपर्छ’ सुरक्षाको थप सुझाव छ।
एसईईको नतिजा आयो नि ! भर्खरै एसईईको नतिजा आएको छ । देश बधाईमय, लड्डुमय र चकलेटमय भएको छ । सामाजिक सञ्जालले भरपूर व्यापारिक विषय पाएका छन् । अब विज्ञापनहरूको झरी लाग्ने छ र शिक्षाको सुन्दर रोपाईँ हुने छ । अब तँछाडमछाड हुने छ, विद्यार्थीहरूलाई लोभ्याउने होडबाजी चल्ने छ । यो त्यति विस्मयकर कुरा नै के भयो र जब विश्व नै होडबाजीको नाट्यशाला बनेको छ भने ? चार जीपिए, यो ग्रेड, त्यो ग्रेड … अब जतासुकै गुणस्तरीयताका होर्डिङ्बोर्डहरू झुण्डिने छन्, अब सायद केहीदिन देशको शिक्षाको स्तर र स्थितिका बारेमा गम्भीर चिन्तन मनन हुने छन्, सायद आरोप प्रत्यारोपहरू हुने छन्, बाक्लो वर्षा हुने छ, खोलाहरू उर्लने छन् । अनि फेरि घाम लाग्ने छ र जीवन सन्चोसँग चलिरहने छ । किनकि एउटा परीक्षा त भएको हो ! अरू के नै भएको हो र ? जीवनमा पलपल परीक्षा चलिरहन्छ, कुनै सानो कुनै ठुलो । तर त्यसको महत्व उत्तिकै उच्च हुन्छ । किनकि मानिसले आपूmलाई यस्तै घोषित अघोषित परीक्षाहरूकै लागि तयार पार्ने हो । त्यही तयारीबाट जीवन सिकाइ निर्माण हुन्छ । परीक्षा त्रास होइन, निश्चित यात्रापछिको मापन र स्वमूल्याङ्कन हो । परीक्षा प्रतिस्पर्धा हो, तर आफैसँगको । अरूसँग होइन । यात्रा अविरल र अविच्छिन्न मात्र हुँदैन, त्यहाँ निश्चित दूरीमा पाइलाहरूले विश्राम लिन्छन् र त्यही विश्रान्तिका बेला आपूmले तय गरेको बाटोका उपलब्धिहरूलाई जोखेर हेर्ने गरिन्छ । सिकाइ प्रक्रिया आमाको गर्भबाटै आरम्भ हुन्छ भने जीवनको सुई चलुञ्जेल हामी जाँचकीहरूबाट घेरिएका हुन्छौँ । सिकाइ कक्षाकोठाभित्र मात्रै हुन्छ भन्ठान्नु एउटा मिठो भ्रम हो, तथापि, औपचारिक शिक्षामा प्रविष्टि पाउनेहरूका लागि औपचारिक तवरमैँ जाँचिनु पनि जरुरी छ । किनकि वौद्घिक शिल्पीहरूले निर्माण गरेको यो समाजमा व्यक्तिको क्षमता र प्रतिभाले मात्रै थेग्दैन, निधारमा प्रमाणपत्र पनि टाँसेर उभिनु पर्दछ । त्यसका लागि बाजी लगाएको घोडाझैँ दगुर्नुपर्ने विडम्बना र सामाजिक आडम्बरको व्याप्ति सर्वत्र छँदैछ । डिभिजन, प्रतिशत, जीपिए, ग्रेडवृद्घि परीक्षा… भएभरका सुई शरीरभरि घोचेर हिँड्न वाध्य छन् विद्यार्थीहरू । उहिले गुरुकुलमा गुरु नै विद्यालय, महाविद्यालय, विश्वविद्यालय हुन्थे । उनको मूल्याङ्कन शिरोपर हुन्थ्यो । अहिले त्यो प्रचलनलाई हामीले भत्काइसक्यौँ । एउटा तिलस्मी क्षमता भएको विद्यार्थी अदृश्य स्थानमा बसेर अपरिचित व्यक्तिबाट जाँचिन्छ । यस्तो अश्वमेध यज्ञका लागि हामीलाई विद्यार्थी तयार पार्नु छ । शतकौँको प्रयासबाट निर्मित यो आडम्बरको आकास च्यात्न पनि समय लाग्छ । च्यात्ने क्रम आरम्भ नभएको होइन । यसो भन्दै गर्दा यसलाई विपरीत ध्रुबबाट पनि हेरौँ त ! कहिलेकाहीँ अचेलका यी आधुनिक तर्कहरू तर्ककै लागि फिँजारिएका शब्दका दुर्वोध जालहरूझैँ पनि लाग्छ । अरूसँगको तुलना र प्रतिस्पर्धालाई निमिट्यान्न पार्ने हो भने संसारको रित कस्तो होला ? न स्पर्धी बन्नु नराम्रो हो न त प्रतिस्पर्धा सधैँ नकारात्मक हुन्छ । सकारात्मक सोच भएकाहरूका लागि यो हौसला हो, अभैm ऊर्जावान् बन्ने प्रोत्साहन पनि हो । हामी हरेकथोकमा अब्बल वस्तु नै रोज्छौँ । अब्बल नै मूल्यवान् हुन्छ । स्पर्धा सनातन कालदेखिकै चलन हो । महाभारतजस्तो विश्वप्रसिद्घ, सबैभन्दा बृहत् धार्मिक ग्रन्थमा हेरौँ– अर्जुन र कर्णको श्रेष्ठ धनुर्धर हुने स्पर्धा, भीम र दुर्योधनको श्रेष्ठ गदाधारी हुने स्पर्धा । यस्ता उदाहरण धेरै छन् । हामी विद्यार्थीहरू आपसमा तुलना नगरिउन्, नहोच्याइउन्, कसैलाई लघुताभास नहोस् भन्नेमा सचेत रहन्छौँ । तर भाषाको विकाससँगसँगै तुलनात्मक शब्दहरू पनि विकसित भएका रहेछन् । पहिलो, दोस्रो, तेस्रो, … अथवा अग्लो होचो, लामो छोटो, राम्रो नराम्रो, तीक्ष्ण मन्द आदि आदि । तर विडम्बना ! मानिस मात्रै होइन, समस्त प्राणीजगत्मैँ प्रतिस्पर्धा अन्तर्निहित गुण होरहेछ । सबै जित्न चाहन्छन्, अग्लो हुन चाहन्छन्, अगाडि आउन चाहन्छन् । (ब्रेकर) हामी त केवल परीक्षाका माध्यमबाट गरिने तुलनाले विद्यार्थीमा पर्न सक्ने मनोवैज्ञानिक असरलाई न्यून गर्न चाहन्छौँ । तर जति प्रयास गरे पनि प्रतिस्पर्धा नयाँ नयाँ भेरिएन्टमा देखा पर्दोरहेछ । जहाँसम्म परीक्षा नै चाहिँदैन, यसको औचित्य छैन भन्नुचाहिँ विचारको उरन्ठ्याउलोपन हो । परीक्षा अवश्य चाहिन्छ । किनकि परीक्षा आपैmले आपैmलाई तिखो, धारिलो र तेजिलो बनाउने विधिहरूमध्येको एउटा हो, दर्पणछाया । कुनैपनि परीक्षा औचित्यहीन हुँदैन, बरु यसका परम्परागत ढर्राहरूको आयु क्षय हुँदैगएको हुन सक्छ । नयाँ स्वरूपमा, आवरणमा, भावभङ्गीमा यो आउन सक्छ । त्यसैले स्वरूप फेर्ने हो, औचित्यहीन बनाउने होइन । केही विद्वान्हरूले अचेल घरिघरि एसईई अब हटाइदिए हुन्छ, अब यसको औचित्य छैन भनेको पढ्न सुन्न पाइन्छ । पहिले के औचित्य थियो र अहिले के औचित्य सकियो ? उहिलेको एसएलसीको नाउँ फेरिएर एसईई भयो । उहिलेका आइए, आइकम, आइएस्सीहरू फेरिएर प्लसटु भए । एघार बाह्रका कक्षाहरू त्रिविविबाट सर्दैसर्दै अहिले स्थानीय निकायका मातहतमा आए । यति न हो फेरिएको ? उहिले पनि डाक्टर, इन्जिनियर वा अरु जे बन्न पनि बाह्र कक्षा पछि जान्थे, अहिले पनि त्यही हो । के थियो ? र के सकियो ? हामी केही सम्भ्रान्त मुलुकहरू डुलेर आयौँ भने त्यहीँकै सिको गर्न बढी रुचाउँछौँ । धेरै कुराहरूमा ठिकै पनि होला । तर शिक्षाले आप्mनै देश सुहाउँदो जनशक्ति, समाज र परिवेश निर्माण गर्नु पर्दछ । त्यसैले त देशको माटो सुहाउँदो शिक्षा भनिन्छ । हामीले दक्षिण एसियाली मुलुकहरू, अझ ठ्याक्कै भारतकै हेर्दा पनि हुन्छ । त्यहाँको शिक्षाले कसरी सामाजिक, साँस्कृतिक मूल्य मान्यताहरूलाई पनि जोगाइराखेका छन् र त्यहाँका विद्यार्थी कसरी विश्वबजारलाई नै ढाक्न सफल भएका छन् ? प्रतिस्पर्धा मात्रै होइन, परिश्रमको अर्थ पनि तिनले बुझेका छन् । फेरि मैले उही पुरानो रटेर, घोटेर, पिएर डिग्री प्राप्त गरेको खोक्रो मस्तिष्कधारी मनुवा निर्माण गर्ने शैलीको वकालत गरेको किमार्थ होइन । तर परीक्षालाई भूत भनेर तर्साउने, परिश्रमबाट भाग्न लगाएर सजिलो बाटोमात्रै अवलम्बन गर्न लगाउने सोचहरूका पक्षमा म छैन । कोरोनाकालमा भैmँ घरमैँ बसेर बिना मिहिनेतको डिग्री प्राप्त गर्ने, पढ्न नचाहने मनोभाव यति धेरै बढेको छ, अहिले त्यो चिन्ताको विषय भएको छ । म दिनभरि स्कुलमैँ विद्यार्थीहरूसँग समय बिताउँछु । तिनका बारेमा जान्न सकिनेजति सायद जान्दछु वा केही कम जान्दछु होला । लेटर ग्रेडिङ् पद्दति लागू हुनुभन्दा पहिले पनि शिक्षाको अवस्था कमजोर थियो । तर ग्रेडिङ् पद्दति लागू गर्दै गर्दा ‘कोही पनि अनुत्तीर्ण नहुने’ भनेर जब ऐलान गरियो, त्यही विन्दुबाट विद्यार्थीको पढ्ने बानी भिरालोतिर दगु¥यो । कृपया परीक्षा औचित्यहीन भैसक्यो भनेर नभनिदिऔँ । परीक्षा चाहे संघले लेओस वा प्रदेशले अथवा पालिकाले, विद्यालयलेनै लिए पनि यसकोअर्थ अहम् हुन्छ । नत्र भोलिका सन्तानले पाठ्यपुस्तक, शिक्षक र विद्यालय नै औचित्यहीन भन्नसक्ने छन् । उचित विकासक्रमले विद्यालय नै नचाहिने समय पनि आउला । त्यो परिकल्पना गर्न सकिन्छ । मेरो एउटा विचारमा सायद कसैको विमति पनि हुनेहोला, तैपनि भनौँ – उदार कक्षोन्नतिको गलत व्याख्या र गलत अभ्यास नै सरकारी विद्यालयको जग कमजोर बनाउन धेरै सहयोगी थियो । अब अरू गलत व्याख्या कसैले नगरिदिए हुन्थ्यो ।
विद्यालयमा व्यवस्थापन पक्षको ११ महत्व र दायीत्व शिक्षाको महत्व नबुझ्ने अहिले संसारमा सायदै कोहि होलान् । तर समय परिस्थिती अनुसार शिक्षाको स्वरुप , तरिका , श्रोत, साधन , पाठ्क्रम , नीति , लक्ष, योजना , पायपुस्तक र तिनीहरुका विषयवस्तु , कार्यान्वयन विधि तथा जनशक्ति परिचालन जस्ता क्षेत्रहरुमा व्यापक परिमार्जन हुँदै गइरहेका छन् र हुनु आवश्यक पनि । नेपालको वर्तमान अवस्थामा शिक्षालाई सिपमुलक र व्यावहारिक लगायत अन्तर्राष्ट्रिय प्रतिस्पर्धातमक बनाउने भरमग्दुर प्रयास भइरहेको देखिन्छन् । यसमा सरकारी , गैर सरकारी , अन्तर्राष्ट्रिय गैर सरकारी तथा अन्य दातृ निकायहरुको त्यतिकै सक्रियता र संलग्नता पनि रहँदै आएको छ । निजी क्षेत्रको समेत लगानी , चासो र र सरोकार रहेको नेपालको शिक्षा क्षेत्रमा पछिल्ला समयमा सामुदायिक बिद्यालयले पनि शैक्षिक गुणस्तरका लागि गरेका अथक प्रयास र मिहेनतको कारण औसतमा केहि हदसम्म सरकारी शिक्षा बजेट त्यसै खेर गइरहेको भन्ने आम गुनासो मसिनो हँुदै गएको महशुस गर्न सकिन्छ । कुनै पनि बिद्यालयको गुणस्तर, दिगोपना र सम्वृद्धिका लागि त्यसको बिद्यालय प्रशासन र व्यवस्थापनको पनि अहम भुमिका हुने गर्दछ । यसका लागि केहि सुझाव यसरी दिन सकिन्छ । १ बिद्यार्थी र अध्यापनमा परोक्ष र अपरोक्ष प्रभाब बिद्यालयको भौतिक पुर्वाधार लगायत शिक्षक तथा कर्मचारीहरुको जतिसुकै राम्रो योग्यता र दक्षता भएपनि व्यवस्थापन र प्रशासनको सही नेतृत्व बिना सबद्यालयको स्थिती क्याप्टेन नभएको जहाज जस्तै हुनेछ । कुशल , बैज्ञानिक तथा आधुनिक बिद्यालय व्यवस्थापन र चुस्त , निष्पक्ष र योग्य प्रशासनले मात्र सन्तुलित र स्वस्थ अध्यापनको वातावरण सिर्जना गर्न सक्दछन् । त्यसका लागि व्यवस्थापन समितीका अध्यक्ष देखि प्रधानाध्यापक सम्मको नियुक्ति र चयनमा वैधानिकता , निष्पक्षता , राजनीतिक पुर्वाग्रहरहित , वरिष्ठता , योग्यता , निस्वार्थ सेवा भावना , दाग रहित नैतिक आचरणमा जोड दिइनु पर्दछ । बिद्यालयलाई केहि दिनु भन्दा त्यहाँबाट केहि लिने निहित र तुच्छ स्वार्थ बोकेका तथा समाजमा विगतमा कुनै उपलब्धिमूलक र सम्मानजनक योगदान र पहिचान नभएका व्यक्तिहरुलाई त्यसता उच्च र स्रवेदशिल ओहदामा पु¥याइयो भने बिद्यालयको प्रगतिको कदापि कल्पना गर्न सकिन्न । २ सहि व्यक्तिलाई सहि स्थान विषयगत रुपमा मात्र दक्षताको आधारमा शिक्षकहरुलाई अध्यापनको मौका दिइनु पर्दछ । बिज्ञानमा उच्च शिक्षा हासिल गरेकालाई अंग्रेजी विषय अध्यापन गराइनु गलत मात्र नभई त्रुटिपुर्ण व्यवस्थापन मान्न सकिन्छ । साथै आफ्ना मान्छेहरुलाई समन्धित ज्ञानबिना नै अनावश्यक विभागमा भर्ति गराई नातावाद , कृपावादलाई प्रशय दिइनु हुन्न । यस मामिलामा विशेष रुचि , दखल , प्रतिभा र ज्ञान भएका बिद्यार्थीहरुको समेत पहिचान गरी तिनीहरलाई बिभिन्न अभियान जस्तै वातावरण , संस्कृति , साहित्य , भाषा , विज्ञान र खेलकुदमा परिचालन गर्न सकिन्छ । बिद्यालय भनेको पेट पाल्न जागिर खाने वा व्यपार गर्ने स्थान नभएकाले आफ्ना चिन्ने जान्नेलाई जागिर ख्वाउने काममा प्रशासन र व्यवस्थापनले मरिमेट्नु हुन्न । ३ नियमित अनुगमन , पृष्ठपोषण र प्रोत्साहन तथा पुरस्कार बिद्यलाय जस्तो ठूलो संस्थामा ठूलो संख्यामा शिक्षक तथा कर्मचारी कार्यरत रहने भएकाले मिहेनत गरी अनुशाहित ढंगले काम गर्ने र प्रशासन र व्यवस्थापनको नजिक रहेर चाकडी र चापलुसी गरी अघि बढ्नेहरुको पहिचान र नियमित अध्ययन अध्यापनको अनुगमन गरी आवश्यक रुपमा बिद्यार्थी लगायत शिक्षक तथा कर्मचारीलाई प्रोत्साहन र पृष्ठपोषण दिइनु पर्दछ । पदोन्नोति र पुरुस्कार प्रमुख आधार योग्यता , वरिष्ठता , लगनशिलता र सिर्जनशिलतालाई बनाइनु पर्दछ । टिमवर्कलाई जोड दिँदै गुटवन्दि र अराजक स्थितीलाई निरुत्साहित गरिनु पर्दछ । कोहि मरीमरी काम गरिरहने र कोहि बसीबसी कोहि चाट्ने भयो भने कुनैपनिबेला विरोधको भयावह विस्फोट हुनसक्छ । अन्य स्थानको त कुरै छाडौं, राजधानी काठमाडौंकै सामुदायिक तथा निजि विद्यालयमा पनि अधिकांश शिक्षक तथा कर्मचारी दक्ष सिप तथा प्रदर्शजनमा भन्दा चाकडीमा विश्वास राख्छन् । तर आफ्ना विषयवस्तुमा कुशल व्यक्तिहरु यस्तो भजन गाउने कार्यमा नलाग्ने भएकाले तिनीहरु प्रशानबाट सदैव पिडित रहन्छन् । ४ भ्रष्टाचार नियन्त्रण आर्थिक तथा नैतिक भ्रष्टाचार गर्नेहरुमा खाने मान्छेलाई जुँगाले छेक्दैनन् भन्ने उखान चरितार्थ हुन्छ । पाठ्यपुस्तक , स्टेसनरी सामान , बिद्यार्थीहरुको पोशाक , टाइपेटी , ट्रयाकसुट , क्यान्टिन र परिक्षा संचालन , शैक्षिक भ्रमण , कोचिंग कक्ष संचालन, निर्माण तथा मर्मत संभार, आवश्यक अन्य वस्तुहरुको खरिद बिक्री देखि विविध भैपरी खर्चमा समेत लेखा , आर्थिक समिती , अडिटर र टेन्डरदाता सम्म मिलोमतो गरी प्रत्यक्ष र अप्रत्यक्ष भ्रष्टाचार हुन सक्छन् । अझै यस्ता कार्यसम्बन्धी माथिल्लै निकायमा उजुरी परेकै खण्डमा पनि राजनीतिक शक्ति , भनसुन र कमिसन तथा घुसबाट भ्रष्टाचार सामसुम पार्न कागजी सेटिंग हुने संभावना धेरै रहन्छ । यसका लागि प्रशासन र व्यवस्थापन पक्ष निकै सचेत रहनुपर्ने हुन्छ । दुवैले एकले अर्कालाई जाँच्ने र निगरानी राख्ने गर्दा पनि यस्ता अर्थिक चुहावट रोक्न सकिन्छ । छानविन नै गर्ने हो भने यस्ता विषयलाई लिएर अख्तियार दुरुपयोगमा उजुरी परेका थुप्रै उजुरी तत्कालिन राजनीतिक शक्तिको आडमा रहेर अझैपनि मुल्तवीमा रहेको पाइन सक्छ । ५ पारदर्शिता , नैतिक अनुगमन र अभिव्यक्ति स्वतन्त्रता बिद्यालयमा आइपर्ने अप्ठयारा समय र विषयमा मात्र बैठक बस्ने र अन्य सिमित व्यत्तिलाई फाइदा हुने विषयलाई भने गोप्य राख्ने थुपै्र बिद्यालय छन् । यसबाट एकताको भावना मासिन पुग्छ । साथै शिक्षक तथा कर्मचारीहरुमा विरोध र असन्तुष्टिको भावना जन्मिन्छ । बैठकहरुमा पनि जायज आवाज उठाउने हरुलाई प्रशासन र व्यवस्थापनको विेराधिको रुपमा नहेरी उठेको आवाजको कदर र आवश्यक सुनुवाई गरी अभिव्यक्ति स्वतन्त्रताको सम्मान गरिनु पर्दछ । बिद्यालयमा बिद्यार्थी , शिक्षक शिक्षिका वा कर्मचारीमाथि यौन उत्पीडन र शोसन भइरहको पहिचान गरी त्यसको सही समाधान गरी दोषिलाई आवश्यक कारवाही गरिनु पर्दछ । ६ अनुशासन र अतिरिक्त क्रियाकलाप अनुशासन भन्ने शब्द बिद्यार्थीहरु माथि मात्र लक्षित र केन्दि«त नगरी त्यसलाई प्रधानाध्यापक , व्यवस्थापन समिति , शिक्षक तथा कर्मचारीहरुलाई पनि अनिवार्य ढंगले पालना गराइनु पर्दछ । कुनैपनि विद्यालयको अस्तित्वको मेरुदण्ड नै अनुशासन हो भन्ने बुझ्नु पर्दछ । विगतमा जस्तै शिक्षा किताबी ज्ञानमा मात्र सिमित रहेको स्थिती अहिले छैन । बिद्यार्थीहरुको सर्वागिण व्यक्तित्व विकासका लागि तिनीहरुलाई नियमित रुपले खेलकुद , हिज्जे , वादविवाद , संगीत , साहित्य तथा चित्रकला र विज्ञान प्रदर्शनी जस्ता क्रियाकलापमा भाग लिन लगाइनु पर्दछ । ७ पुरस्कार र प्रोत्साहन
राम्रो काम गर्न नसक्नेहरुलाई राम्रो गर्न लगाउन र राम्रै काम गर्दै आएकाहरुलाई अझै राम्रा काम तर्फ अग्रसर गराउन विद्यालय प्रशासन र व्यवस्थापनले समय समयमा बिद्यार्थी , शिक्षक शिक्षिका तथा कर्मचारीहरुलाई पुरुस्कार र प्रोत्साहनको व्यवस्था गरिरहनु पर्दछ । अझै बिद्यालय परिवारलाई बिद्यालय प्रति भावनात्मक समबन्ध वृद्धि गराउन बोनस र अन्य सुविधाहरु पनि दिइनु पर्दछ । विशेष गरी निजी ढंगले संचालित बिद्यालयहरुमा लगानीकर्ता अर्थात संचालकले मा सम्पुर्ण मुनाफाको मज्जा लिने तर अन्य शिक्षक तथा कर्मचारीहरु कम तलब सुबिधामा अहोरात्र खटिरहुनपर्ने हुँदा तिनीहरुको असन्तुष्टि र विरोधको नकारात्मक असर बिद्यार्थीहरु माथि पोखिने गरिएको पाइएको छ । साथै शिक्षक तथा कर्मचारीहरुलाई जागिरको ग्यारेन्टि दिएर तिनीहरुलाई असुरक्षित भावनाबाट पिडित हुनबाट रोकनु पर्दछ । सामुदायिक बिद्यालयमा त विगतमा अनैतिक कार्यमा संलग्न रहेको ठहर भएका शिक्षकहरुलाई पनि पार्टीगत स्वार्थ, सिफारिश एवं दवाका कारण पदोन्नोति र पुरुस्कृत गरिने गरिएको थुप्रै उदाहरण पाइन्छन् । ८ नेतृत्वदायी शिक्षा विगतमा जस्तै बिद्यार्थीलाई चुँइक्क बोल्न नदिई अर्थात शिक्षकले मात्र एकहोरो बोलेको सुनिने कक्षाकोठालाई अचेल बैज्ञानिक मानिन्न । बिद्यार्थीहरुलाई व्यवहारिक र प्रयोगत्मक शिक्षा दिएर तिनीहरुलाई बहिमुर्खी र सक्रिय व्यक्तित्वको विकास गर्ने मौका दिई हरेक क्षेत्रमा नेतृत्व गराइनु पर्दछ । ९ कक्षाकोठाको उचित व्यवस्थापन र शिक्षण सामग्री अहिले पहिले जस्तो परम्परागत प्रयोगशाला र पुस्तकालमात्र व्यवस्था गरेर पुग्दैन । तिनीहरुलाई समेत नयाँ प्रविधिको अर्थात डिजिटलयुक्त गरिनु आवश्यक छ । सम्भव भए सम्म सम्पुर्ण जनशक्तिलाई ल्यापटपको व्यवस्था गरी कक्षाकोठा सम्म त्यसको पहुँच पु¥याई विद्यार्थीहरुलाई विभिन्न एप्स र साइट प्रयोग गरी अध्ययन र अध्यापन गराइनु पर्दछ । बिद्यालयका कक्षाकोठमा सरसफाई र राम्रो प्रकासको व्यवस्था हुनुपर्दछ । साथै बिद्यार्थी संख्याको अनुपातमा पुग्नेगरी सफा तथा अत्याधुनिक शौचालयको व्यवस्था गरिनु पर्दछ । तर विडम्वनाको कुरा स्थलगत निरिक्षण गरिने हो भने नेपालका थुपै्र बिद्यालयमा योग्य लाइवे्ररियन, नयाँ संस्करणका पुस्तक तथा सहायक पुस्तकहरु र खेलकुदका सामग्री र खेल्ने मैदान र अन्य आवश्यक पुर्वाधारको अभाब रहेको पाउने छौं । यहाँ सम्म कि कुनै बिद्यालयमा प्रभातकालिन कुनै अन्य कलेज रहेको अवस्थामा पुस्तकालय लगायतका अन्य भौतिक पूर्वाधार पनि साझा रुपमा संचालित रहेको पाइन सक्छ । यो एक हिसाबले दुवै व्यवस्थापन समितिको मौन मिलोमतो र ठगी कार्य नै हो । १०. यतातर्फ पनि ध्यान दिने कि ! केहि सामुदायिक विद्यालयमा बिहान पनि अर्को कलेज वा एघार र बाह्र कक्षा संचालन हुनेगरेका छन् । त्यस्त स्थानमा दिउँसो कक्षमा पढाउने शिक्षक तथा कर्मचारीले नै दोहरो सेवा पाइने गरेको पाइन्छ । स्वभावतः मानिस त के कम्प्युटर र रोवोट त थाकेर ह्याँग हुने गर्दछन् । ति दोहरो तलब खाने, अनिँदो र थाकेका जनशक्तिबाट दिउँसोको कक्षामा के कस्तो शिक्षण होला सजिलै सोच्न सकिन्छ । बरु ताजा र प्रतिभावान बेरोजगार युवा शक्तिलाई यस्तो स्थानमा रोजगारीको अवसर दिन सकिन्छ । त्यस्ता विद्यालयमा योग्य भएर पनि सहि बोल्ने, निडर र भ्रष्ट कार्यहरुलाई उजागर गर्ने खालका शिक्षकहरुलार्ई भने नियतवश नै दोहरो कामको मौका दिइने गरिन्न । साथै अवकाश प्राप्त केहि झण्डै सत्तरी उमेरका व्यक्तिहरु पनि आपसी मिलोमतोको आधारमा शिक्षण कार्यमा दुई सिफ्ट कार्यरत रहेको पाइन्छ । एक व्यक्तिले एक शैक्षिक संस्थाबाट मासिक कूल कति रकम तलब बुझ्छन् भन्ने सत्य तथ्य सम्बन्धित व्यवस्थापन समितिले सार्वजनिक गर्न सकेको खण्डमा कोहि पनि कुशल श्क्षिित व्यक्ति युएनडिपि वा कुनै प्रतिष्ठित अन्तर्राष्ट्रिय गैर सरकारी संस्थामा काम गर्न वा विदेश पलायन हुँदैन थिए । साथै पत्रपत्रिका, अनलाइन, टेलिभिजन र अन्य संचार माध्यममा विद्यालयको बजेटै खर्चेर झुठा प्रचार प्रसार गरिए भन्दा त्यहाँको वास्तविकता के हो भन्ने बुझ्न त्यहाँ कार्यरत शिक्षक तथा विद्यार्थीहरुलाई नै व्यवस्थापन समितिले अध्ययन गर्नु जरुरी हुन्छ । औपचारिक कार्यक्रममा मन्चमा आसिन भएर भाषण गर्नु, सम्मानित हुनु र प्रशासनले भनेका सम्पूर्ण कागजातमा आँखा चिम्लेर हस्ताक्षर गर्नु तथा नीति तथा कार्यक्रमको निर्णय गर्ने मात्र हो भने व्यवस्थापन समितिको जिम्मा पनि स्थानिय निकायलाई दिनु राम्रो हुने छ । ११. नातावाद , पार्टिवाद र पैसावाद स्थानिय निकाय र व्यवस्थापन पक्षले कुनै पनि विद्यालयमा के कति जनशक्ति कसको परिवार र पार्टी भित्रकै सदस्य छन् । र, अन्य के कतिले कति नजराना चढाएर त्यहाँ जागिर पाए वा सरुवा पाए भन्ने कुरामा सुक्ष्म अध्ययन र अनुसन्धान गर्नु जरुरी हुन्छ । जसले गर्दा गलत अध्यापन भइरहेको वा कुनै गलत क्रियाकलाप भइरहेको जानकारी हुँदा पनि सम्बन्धित प्रधानाध्यापक आँखा चिम्ले बसिरहेका हुन्छन् । साथै निजी श्रोतमा अत्यावश्यक जनशक्तिको पदपूर्ति भन्दा प्रशासन जसरी हुन्छ आफ्ना मान्छेलाई प्रमोसन दिने र तिनीहरुका जागिरको ग्यारेन्टि दिने काममा लागेको हुन्छ । 

एसइईपछिको विषय छनोट एसइईको परीक्षाको नतिजापछि विद्यार्थीहरूमा कुन विषय पढ्ने भन्ने चिन्ता र अन्योल उत्पन्न हुन्छ । पढ्ने विषय छनोटमा विद्यार्थीहरूलाई मात्र तनाव हुँदैन, अभिभावकहरूलाई समेत हुने गर्दछ । ‘के विषय पढ्ने’, ‘कुन विषय पढेमा के हुन्छ’, ‘कक्षा ११ मा कुन विषय पढेमा उच्च शिक्षामा कुन विषय पढ्न पाइन्छ’ भन्ने जिज्ञासा विद्यार्थीका मनमा उत्पन्न हुने गर्छ । यो विषय अभिभावकको उत्तिकै चासोको विषय पनि हो । अभिभावकहरूमा सन्तानको भावी शिक्षाका सम्बन्धमा चिन्ता हुनु स्वभाविकै हो । कतिपय अभिभावकमा आफ्ना छोराछोरीले ‘यो विषय पढे हुन्थ्यो’, ‘त्यो विषय पढे हुन्थ्यो’ भन्ने भावना आउने गर्छ । विद्यार्थीको विषय छनोटमा अभिभावकको हस्तक्षेपकारी भूमिका हुने गर्छ । अभिभावकहरू पनि छोराछोरीको रुचि, क्षमता र परिवारको सामथ्र्यलाई विश्लेषण नगरी आफूँ चाहेको विषय छनोटमा नै कन्द्रित हुने गर्छन् । यस्तो अवस्थामा विद्यार्थी झन अलअल हुन पुग्छ । एसइईको नतिजा पनि विषय छनोटको एउटा आधार हो ।एसइई पूरा गर्नु र एसइईमा विषयगत ग्रेडसहित जिपिए उल्लेख हुनु भनेको विद्यार्थीलाई आफूँ कुन विषयमा कस्तो छु भनेर स्वयम् पहिल्याउनु र कुन विषय पढ्ने भन्नेमा स्पष्ट हुनु हो ।विषय छनोट गर्दा एसइईको जिपिएलाई मुख्य आधार मान्नेगरेका छन्; शिक्षण संस्था, अभिभावक र विद्यार्थीले । जिपिए नै थोरैआयो भने सोचेको र चाहेको विषय पनिपढ्न पाइँदैन । विषय छनोट त्यति हल्का कुरा होइन, न त हँसिमजाकको कुरा हो । यो त व्यक्ति शिक्षाको भावी गोरेटा कोर्ने गम्भीर विषय हो । कक्षा ११ मा विषय छनोटमा ध्यान दिइएन भने यसले पछि उच्च शिक्षामा कुन विषय पढ्ने भन्ने समस्या ल्याउँन सक्छ । कक्षा ११ मा पढेका विषयले नै उच्च शिक्षाको ढोका खुल्ने भएकाले विषय छनोटमा विशेष ध्यान दिनुपर्छ । यिनै विषयले नै उच्च शिक्षामा विषय छनोटका लागि आधार दिन्छ । विद्यार्थीले उच्च शिक्षामा पुग्दा कुन विषय पढ्ने हो, सोही आधारमा कक्षा ११ मा विषय छनोट गर्नुपर्छ । कक्षा ११ मा आइपुग्दा विद्यार्थीले भविष्यमा कुन विषय पढ्ने भन्ने कुरा सामान्यतया सोचिसकेका हुन्छन् । यस कक्षामा आइपुग्दा विषय छनोटलाई साँधुरिदै सीमित विषयको घरमा आइपुगेको हुन्छ । सबैभन्दा पहिला त विषय छनोट गर्नु विद्यार्थीको इच्छा हो, दोस्रो क्षमता । विद्यार्थीको इच्छा भएर मात्र हुँदैन, छानिएको विषय अध्ययन गर्न सक्ने ल्याकत पनि हुनुपर्छ । अभिभावकहरूले आफ्ना छोराछोरीलाई विषय छनोटमा दवाव (प्रेसर) दिनु हुँदैन । बरु, परामर्श दिनुपर्छ । उनीहरूको रुचिअनुसार विषय पढ्न दिनुपर्छ । विषय छान्दा आमाबाबु, दाजुदिदी, अभिभावक तथा शिक्षक सहयोगी बन्न आवश्यक छ तर मुख्य निर्णायक बन्नु भने हुँदैन । कुन विषय पढ्ने भनी विषय छान्दा विद्यार्थीकोे रुचि नै मुख्य कुरा हो । विषय छान्दा सबैभन्दा पहिला विद्यार्थीले आफ्नो रुचि पहिल्याउनु पर्छ, कुन विषय पढ्दा म रमाउँछु भनी विश्लेषण गर्नुपर्छ । रुचि बिनाका विषय पढ्न बाध्य हुनु हुँदैन, बाध्य पार्नु हुँदैन ।  आफ्ना छोराछोरीको रुचि र क्षमतालाई वास्ता नगरी आमाबाबुले आफ्ना चाहना अनुसार विषय छनोट गरिदिँदा कतिपय विद्यार्थीले पढाइ पूरा गर्न नसकेका प्रशस्तै उदाहरण छन् । कतिपयले बिचैमा पढाइ पनि छोडेका घटनाहरू छन् । त्यसैले, छोराछोरीलाई एसइईपछि विषय छनोट गर्न दवाव दिने होइन, परामर्श मात्र दिने हो, सहजीकरण गरिदिने हो । ‘आफन्तीका छोराछोरी यो विषय पढेका छन्, तिमीले यो विषय पढ ’,‘मेरा साथीका छोराछोरीले त्यो विषय पढे, तिमीले त्यो विषय पढ’ भनेर आमाबाबुको दायित्व पूरा हुँदैन । छोराछोरीको शैक्षिक सफलताका लागि उनीहरूको रुचि र सामथ्र्यअनुसारको विषय छनोट गर्न आमाबाबुले सहयोग गर्नुपर्छ । छोराछोरीको शैक्षिक सफलताका लागि । उनीहरूको रुचि र सामथ्र्यअनुसारको विषय छनोट गर्न आमाबाबुले सहयोग गर्नुपर्छ । विषय छनोटका गर्दा आफूँलाई पढाएका शिक्षकहरू, दाजुदिदीहरू, सम्बन्धित विषयका विज्ञबाट सल्लाह सुझाव लिनुपर्छ । यसबाट उहाँहरूको अनुभव सुन्न, बुझ्न र थाहा पाउन सकिन्छ । विद्यार्थीले पनि आफूँले पढ्न सक्छु भन्ने लागेको विषय नै रोज्नुपर्छ । आफूँलाई पढ्न सक्छु जस्तो नलाग्ने विषय आमाबाबु, दाजुदिदी र शिक्षकको करकापले कदापि रोज्नु हुँदैन । विषय छनोटमा भविष्यमा आफूँ के बन्ने हो भन्ने कुराको पनि विचार पु¥याउनु पर्छ । यसका लागि कुन विषय पढेमा कुन करियरमा जान सकिन्छ भन्ने कुराको जानकारी लिनुपर्छ । छ्यासमिसे विषय भयो भने भविष्यको करियर स्पष्ट गर्न सकिँदैन । करियरको कुरा गर्दा आफैँ बाँच्न सक्ने, कमाउन सक्ने, कमाएर जोगाउन सक्ने विषय छान्नु पर्छ । विश्वविद्यालय प्रवेशको तयारीसँगै आफ्नो भविष्यको गन्तव्यतिर जानका लागि अभिभावकको सन्तुष्टि र आफ्नो रोजाइको विषय छनोट गर्नुपर्छ । यसका लागि आफूँले रोजेको र दक्षता हासिल गरेको विषय छान्नुपर्छ । कुन विषय पढेमा करियर राम्रो होला भनेर विमर्श गर्नुपर्छ । विषय छनोट गर्दा विश्व बजारमा बिक्ने किसिमको हुनुपर्छ । रोजगारी र अवसरका हिसाबले पनि विषय छान्दा ध्यान दिनुपर्छ । कुनै पनि विषय कमजोर हुँदैनन् तर सबै विषयको बजार माग भने समान हुँदैन । पढाइ रोजगारीसँग पनि सम्बन्धित हुने भएकाले बजारलाई ध्यान दिनुपर्छ । जुनसुकै विषय अध्ययन गरेपनि आफूँले पढेको विषयमा भने दक्ष चाहिँ हुनैपर्छ । विषय छान्दा रुचिअनुसार जुन विषय छान्दा पनि हुन्छ । तर, पढाइ राम्रो हुनुपर्छ, पढाइमा उत्कृष्टता हासिल गर्नुपर्छ । यति भएपछि जहाँ पनि बिकिन्छ । विज्ञान, व्यवस्थापन, मानविकी, कानुन, शिक्षा, प्राविधिक शिक्षा सम्बन्धी विभिन्न विषय कुनै ठूलो र कुनै सानो, कुनै अति महङ्खवपूर्ण र कुनै कम महङ्खवपूर्ण भन्ने हुँदैन । विषय र क्षेत्र आफैँमा कुनै पहिलो दर्जा र कुनै दोस्रो तथा कुनै तेस्रो दर्जाका हुँदैनन् । सबै विषय आआफ्ना क्षेत्रमा उत्तिकै महङ्खवपूर्ण हुन्छन् । (दोस्रो ब्रेकर) पढ्दा खर्च कति लाग्छ भन्ने कुरा पनि विचार गर्नुपर्छ । शिक्षाका लागि खर्च त चाहिन्छ नि । पढ्नका लागि जतिसुकै रोजगारीमूलक, विश्व बजारमा बिकाउ किसिमको र समय सान्दर्भिक भने पनि पढ्नका लागि खर्च चाहिन्छ । खर्च गर्न सक्ने किसिमको विषय पनि छान्नुपर्छ । केही प्राविधिक विषयमा छात्रवृत्ति उपलब्ध भए पनि सबैलाई यो अवसर उपलब्ध हुँदैन । कुन विषय पढ्दा कति खर्च लाग्छ भन्ने विषयको पनि जानकारी लिनुपर्छ । विषय छान्दा रुचिका साथसाथै बजारलाई पनि हेर्नुपर्छ । संसार परिवर्तनशील छ । पाँचवर्षको अन्तरालमा बजारमा निकै परिवर्तन भइरहेको हुन्छ । बजारको परिवर्तनको दिशा कतातिर छ भनी आँकलन गर्नुपर्छ । समय र त्यसको परिवर्तनलाई आत्मसात हुने किसिमले विषय छनोट गर्न सकिएमा आफूँले पढेको विषयको उपादेयता सधैं नै रहिरहन्छ । बजारको परिर्वतनका साथ विशेषज्ञ तथा विज्ञको माग पनि बढ्ने हुन्छ । विषय छान्दा बजारमा बिकाउ र टिकाउ हुने विषय छान्नु पर्छ । बजारमा जनशक्तिको आवश्यकता र खपतको जानकारी भएमा मात्र विद्यार्थीले आफ्नो रुचि, क्षमता र सामथ्र्यका आधारमा विषय छान्न स्वतन्त्र हुन्छन् ।बजारको आवश्यकता भने बेग्लै हुन्छ । अनि बजारको आवश्यकता र उत्पादित जनशक्तिबिच तालमेल हुँदैन । बजारको जनशक्तिको आवश्यकता सम्बन्धी परामर्श अभिभावकहरूलाई पनि दिनुपर्छ । बजारको माग एकातिर छ, अभिभावकको चाहना अर्कोतिर हुन सक्छ । नयाँनयाँ प्रविधि, वैज्ञानिक आविष्कार, सूचना प्रविधिको विकास र फैलावटले देशका सबै क्षेत्रलाई प्रभाव पारेको हुन्छ । पुराना प्रविधि र प्रचलन हराउँदै गएको हुन्छ । बजारमा के को आवश्यकता छ, व्यापार, पर्यटन, श्रम, सेवा क्षेत्र, उत्पादनक्षेत्र, निर्माण क्षेत्र आदिमा के को आवश्यकता छ भन्ने कुराको जानकारी बजारले दिन्छ । बजारको मागअनुसार जनशक्तिको उत्पादन गरिन्छ र गर्नुपर्छ । नयाँ प्रविधिले कस्तो जनशक्ति मागगर्छ, नयाँ प्रविधि कति समयसम्म टिकिरहन्छ भन्ने कुराको पनि जानकारी हुँदा विषय छनोटमा सहयोग पुग्छ । विद्यार्थीले कुन विषय अध्ययन गर्दा भविष्य सुनिश्चित हुन्छ भन्ने कुरालाई विचार गर्नुपर्छ । यसमा अभिभावक, दाजुदिदी तथा गुरुजनले सहयोग गर्नुपर्छ । विद्यार्थीले आफूँले रोजेको विषय र त्यसमा हासिल गर्ने सफलताले एक सक्षम नागरिक बन्ने अवसर प्राप्त हुन्छ ।
एसईईपछिको गन्तब्य- भर्नाको चटारो परीक्षाफल प्रकाशित भएको एकसाता भएकोछ । कलेज सञ्चालक कक्षा ११ मा नयाँ विद्यार्थी भित्र्याउन ब्यस्त छन् । कोही विज्ञापन गरेर त कोहीले विद्यालय भ्रमण गराई काउन्सिलिङ गरी विद्यार्थी तान्न हानथाप बढेको छ । कतिले ए प्लस ल्याएका विद्यार्थीलाई निःशुल्क छात्रवृति उपलब्ध गराउन होडबाजी गरेका छन् । हुन त विद्यार्थी भर्ना गर्नेकाम पहिला जस्तो सजिलो छैन । कक्षा १० सम्म सञ्चालन भएका सामुदायीक र संस्थागत विद्यालय आफैले ११ र १२ कक्षा सञ्चालन गर्न शुरु गरिसकेका छन् । उपत्यका बाहिर अब्बल विद्यालयको संख्या बढेको बढ्यै छ । शहरका विद्यार्थी काठमाडौ आउने क्रम क्रम रोकिदै गएको छ । १ दशमलब ६ जिपिए ल्याएका विद्यार्थीले कक्षा ११ मा अध्ययन गर्ने ढोका खोलेपछि अधिकांस विद्यार्थीले जिपिए अनुसार पढन पाउछन् । उत्कृष्ठ विज्ञापनले मात्र विद्यार्थी तान्ने सकिन्छ भन्ने कक्षा ११ र १२ विद्यालयको भ्रम अभिभावकले काटिसकेका छन् । केवल विद्यालयको पुरानो साख,विगतको शैक्षिक अवस्थाको कारण त्यतातिर विद्यार्थीको भीडबढुन थालेको छ । तै पनि एसइई सकेका विद्यार्थीहरु जिपिएको आधारमा भर्ना हुन विद्यालय खोज्न भौतारिरहेका छन । परीक्षा सकिए लगत्तै अधिकांंस विद्यार्थीले आफु पढ्ने कलेज छनौट गरिसकेका छन् । हिसानका अध्यक्ष रमेश सिलवालले विद्यार्थीको ल्याकत मापन गर्न सहज हुने भएकोले प्रवेश परीक्षा अनिवार्य जस्तै रहेको बताउनुहन्छ । भन्नुहन्छ–विद्यार्थीलाई विज्ञान विषय पढ्ने कि व्यवस्थापन । मानविकी पढ्ने कि कानुन ? कुन विषय मा भर्ना हुने ? यी र यस्ता विषयको बारेमा जानकारी दिन प्रवेश परीक्षा आवश्यक छ । उहाँले विद्यार्थी आफैलाई विदालय छनौट गर्ने अधिकार दिनु हित हुने बताउनुहन्छ । कसैको लहलहैमा होइन, विद्यालयको इतिहास, पास प्रतिशत र शिक्षकको अवस्थाको आधारमा विद्यालय छनौट गर्नुउचित हुन्छ –अध्यक्ष सिलवाल भन्नुहुन्छ । तर विद्यार्थीहरु कहाँ र कुन विषय लिएर पढ्ने भन्दै विद्यालय चाहार्न थालेका छन् । कतिले त ब्रिजकोर्ष पढ्दा नै आफु यो विद्यालयमा पढ्छु भन्ने माइन्डमेकअप गरेका छन् । सरकारले कक्षा १ देखि १२ सम्मलाई माध्यमिक तह घोषणा गरिसकेको अवस्थामा विद्यार्थीहरु उच्च शिक्षाको गन्तब्य खोज्दै हिडेका छन् । विशेषगरी उपत्यका लगायत पोखरा, विराटनगर, इटहरी, चितवन, बुटवल दाङ, नेपालगंज धनगढी, हेटौडा लगायत शहरी क्षेत्रका ११ र १२ संचालन गर्ने विद्यालयले जिल्लामै उत्कृष्ठ विद्यालय बनाउन होडवाजी गरिरहेका छन् । कक्षा १ देखि १२ सम्मलाई विद्यालय शिक्षा तय गरिसकेपछि अब कक्षा १–१२ एउटै विद्यालयमा अध्ययन हुने भएपछि ११ र १२ मात्र संचालन गरेका विद्यालयमा विद्यालयमा विद्यार्थीको चाप घट्न सक्छ । कक्षा ११ र १२ मात्र संचालन गर्दै आइरहेका विद्यालयहरुले कक्षा ९ देखि १२ सम्म संचालन गर्न पाउनुपर्ने माग गर्दै आइरहेका छन् । त्यसो भए कक्षा ८ सकेका विद्यार्थी ९ देखि १२ सम्म अध्यापन गराउने विद्यालयमा भर्ना हुने बाटो खुल्छ । त्यसो त जिरो प्लस टु सञ्चालन गरिरहेका १ सय ५३ विद्यालयको अवस्था कस्तो हुन्छ त ? भन्ने प्रश्नमा हिसानका अध्यक्ष सिलवालले भन्नुभयो–केही फकर पर्दैन कक्षा ११ र १२ लाई उच्च शिक्षाको खुट्किलो नामाकरण गरेको कारण जस्तो हालतमा छन् । त्यही अवस्थामा सञ्चालन हुन्छन । हिसानका महासचिव लोकबहादुर भण्डारी विद्यालयको विगतको पढाइको आधारमा विद्यालय छनौट गर्नुपर्ने बताउनुहुन्छ । उहाको भनाई छ –विद्यालयको विगत हेरेर मात्र भर्ना हुने विषयमा सोच्नुस । जुन विद्यालयले उत्कृष्ठ शिक्षा दिदै आएका छन् । त्यही विद्यालयमा भर्ना हुन सबैलाई आग्रह गर्दै भन्नुहुन्छ–नाम भन्दापनि विगतको लगावलाई ध्यान दिएर भर्ना हुन उचित हुन्छ । एसइई पछिका दुईवर्ष अर्थात ११ र १२ कक्षाको पढाई विद्यार्थीका लागि धेरै महत्वपूर्ण तह र अवधि हो । यसले विद्यार्थीको भावी अध्ययनको मार्गदर्शन गर्दै उनीहरुको भावी पेशा र क्षेत्र र करियरको निक्र्योल पनि गर्छ । भविश्यसंग जोडिएको विषयलाई हचुवाको भरमा निर्णय लिनुहुदैन । कक्षा १२ सम्मको विद्यालय शिक्षाको पठनपाठन पूरा भएपछि स्नातक तहमा थुप्रै विषयहरु छनोट गर्न पाइन्छ । तर कक्षा ११ र१२ मा मानविकी विषय लिएका विद्यार्थी स्नातक तहमा विज्ञान विषय लिन पाइँदैन । त्यसैले स्नातक तहमा धेरै संकायले खासखास विषयको अध्ययन गरेकालाई मात्र प्रवेश दिने व्यवस्था गरेकोले कक्षा ११मा भर्ना हुँदा आफूले माध्यमिक तह पूरा गरेपछि स्नातक तहमा कुन कुन विषय अध्ययन गर्न पाइनेछ भन्ने बारेमा शिक्षकसित सल्लाह गर्नु बढी राम्रो हुनेछ । अभिभावक महासंघका अध्यक्ष सुप्रभात भण्डारीले लहैलहैमा विद्यालय छनौट गर्ने कि, आमावुवाको इच्छा अनुसार छनौट गर्ने ? भन्ने विषयमा अभिभावक र विद्यार्थीबिच द्धन्द हुने गरेको बताउनुहन्छ । उहा भन्नुहुन्छ–अभिभावकको सल्लाह लिनु, आफुले अध्ययन गरेका विद्यालयको शिक्षकसंग सल्लाह लिएर मात्रै विद्यालय छनौट गर्नु । सकभर विद्यालय छनौट गर्दा विद्यालयको विगतको अध्ययन गर्नु वर्तमानको अवस्थाबारे जानेर मात्रै भर्ना हुनुपर्छ । क्षणिक रुपमा त्यो ठिक भएपनि कालन्तरमा असरपर्ने भएकोले ठोस परामर्शको आधारमा भर्ना हुनु महत्वपुर्ण हुन्छ । स्नातक तहमा कुनै विषयमा विशिष्टिकरण (स्पेसिलाइजेसन) गर्नुपर्ने हुने भएकाले ११ र१२मा इच्छाधीन विषय छनोट गर्दा बुद्धि पु¥याउनु जरुरी छ । कसैको लहलहैमा भन्दा पनि विद्यालय र शिक्षकको सल्लाहमा विद्यालय छनौट गर्न आग्रह गर्दै एम्स एकेडेमीका प्राचार्य टिआर ढकाल भन्नुहन्छ–कस्तो विद्यालय छनौट गर्ने विषय विद्यार्थीमा भर पर्ने भन्दापनि विद्यालयको विगतको अवस्थाको आधारमा भर्ना हुनुपर्छ । ठुलो भवन, बढी शुल्क लिने विद्यालय छनौट गर्ने परम्परा भन्दा पनि विगत इतिहास हेरेर भर्ना हुनु उचित रहेको बताउनुहुन्छ । कस्तो विषय लिदा भविष्यमा राम्रो अवसर पाउन सकिन्छ भन्ने चाहना बोकेका विद्यार्थीले विद्यालय छनौट गर्नुपर्ने उहाँको धारणा छ । विज्ञान र प्राविधिक विषय सबैभन्दा खर्चिलो पढाइ हो । खर्च शिक्षाशास्त्र र मानविकी र कानुन लगायतका विषय अध्ययनमा कम खर्च लाग्छ । विज्ञान विषय छनौट गर्दा प्रयोगात्मक परीक्षालाई बढी जोड दिएको कारण तुलनात्मक रुपमा महंगो हुनु स्वभाविक हो । विषय छनोट गर्दा विद्यार्थीले आफ्ना अभिभावकको आर्थिक हैसियतका बारेमा पनि विचार गर्नुपर्दछ । हुन त छात्रवृत्तिको व्यवस्था पनि छ । त्यसले गर्दा आर्थिक रुपमा विपन्न विद्यार्थीले छात्रवृत्ति पाएर विज्ञान वा प्राविधिक विषय अध्ययन गर्न पाइरहेका पनि छन् । सरकारले सबै विद्यालयलाई अनिवार्य रुपमा १० प्रतिशत छात्रवृति उपलब्ध गराउनुपर्ने व्यवस्था गरेको छ । उक्त कोटामा पर्न तोकिएको मापदण्ड पुरा गर्नुपर्नेहन्छ । काठमाडौं महानगरपालिकाले यो वर्षबाट महानगरमा संचालित ११ र १२ अध्यापन गर्ने विद्यार्थीका लागि एकिकृत परीक्षाको व्यवस्था गरेको छ । सो परीक्षाको आधारमा मेरिटमा परेकाविद्यार्थीलाई छात्रवृति दिने व्यवस्था लागु गर्ने भएको छ । जेहेन्दार विद्यार्थीले छात्रवृतिमा पढ्दा उत्कृष्ठ नतिजा ल्याएका थुप्रै उदाहरण छ । तर छात्रवृतिको नाममा विज्ञान विषय पढ्ने अनि पछि विषय परिवर्तन गर्ने ? बानीले पढाइमा असर गर्न सक्छ । तसर्थ महंगो र सस्तो खर्चको हिसाबकिताब गर्नुभन्दा आफुले चाहना राखेको र वावुआमाको कमाइलाई आधार मानेर विषय छनौट गर्नु उचित हुन्छ । निजी कलेजमा अध्ययन गर्न बढी खर्चिलो छ । सामुदायिक कलेजमा भने कम खर्च भए पुग्छ । उच्च माध्यमिक तहको अध्ययन गर्दा निजी विद्यालयमा १ लाख देखि २ लाख रुपियाँसम्म (दुई वर्षको) खर्च लाग्छ भने सामुदायिकमा अध्ययन गर्दा दुई वर्षभरि सरदर ४० हजार रुपियाँ भए पुग्छ । व्यवस्थापन विषयमा अध्ययन गर्दा निजी विद्यालयमा सरदर ६० हजारदेखि एक लाख २० हजार रुपियाँसम्म, मानविकी विषयका लागि ५० हजारदेखि ९० हजार रुपियाँसम्म र शिक्षाशास्त्रका लागि ५० हजारदेखि ७० हजार रुपियाँसम्म खर्च लाग्छ । जबकी सामुदायिक विद्यालयमा अध्ययन गर्ने हो भने व्यवस्थापन, मानविकी र शिक्षाशास्त्रमा दुईवर्षका लागि सरदर ३० हजार रुपियाँले लाग्न सक्छ ।
परीक्षाफल प्रकाशित गर्दाको तामझाम : कामभन्दा हल्ला बढी, हाउगुजी भयो परीक्षाफल काठमाडौं । शिक्षा ऐन नआएसम्म एसईई परीक्षा राष्ट्रिय परीक्षा बोर्डबाटै सञ्चालन हुनेछ । ऐनमा कक्षा १० र १२ को परीक्षा राष्ट्रिय परीक्षा बोर्डबाट सञ्चालन गर्ने उल्लेख भएको कारण एसईई परीक्षा बोर्डले नै सञ्चालन गर्नेछ । अर्थात् हरेक वर्ष एसईई परीक्षा हाउगुजी नै हुनेछ । हरेक अभिभावकले एसईई परीक्षालाई छोराछोरीको उच्च शिक्षासरह ठान्नेछन् । परीक्षाफल प्रकाशित गर्दाको तामझाम हेर्दा वर्षौंअघि मध्यरातमा परीक्षाफल प्रकाशित गरेजस्तो देखिन्थ्यो अर्थात् विद्यालय तहको अन्तिम परीक्षाको परीक्षाफल प्रकाशित भएको अवस्थाजस्तो । शिक्षा मन्त्रालयका प्रवक्ता दीपक शर्माले संघीय शिक्षा ऐन नआएरसम्म बोर्डबाटै परीक्षाफल प्रकाशित गर्नुपर्ने बाध्यता भएको बताउनुभयो । भन्नुभयो– ‘ऐन आएपछि एसईईको विषयमा यस्तो हल्ला हुँदैन । प्रदेशले परीक्षा सञ्चालन गरेपछि हाउगुजी शब्द हट्नेछ । ‘परीक्षाफल प्रकाशित हुनु एकसाताअघिदेखि विभिन्न मिडियाले समाचार बनाउँछौं, हामीले पनि भ्रम छर्न विभिन्न प्रतिक्रिया दिन्छौं तर एसईई विषय केही होइन माध्यमिक तहको निरन्तर प्रक्रिया हो आत्तिनु पर्दैन भन्न सक्दैनौं’ –अभिभावक महासंघका अध्यक्ष शुप्रभात भण्डारीले भन्नुभयो । उहाँले प्रदेशले गर्ने परीक्षा बोर्डले गरेको कारण समस्या आएको बताउनुभयो । उहाँले भन्नुभयो– ‘परीक्षा व्यवस्थापनदेखि सञ्चालन गर्नेसम्मको अधिकार प्रदेशमा तहतमा सुम्पिए यस्तो होहल्ला हँुदैन । कक्षा १० पास गर्छन् ११ मा पुग्छन्’ –उहाँको भनाइ थियो । ‘साच्चिकै हल्लीखल्ली गरेर पत्रकार सम्मेलन गरी परीक्षाफल प्रकाशित गर्ने त कक्षा १२ को हो । १२ मा कुनै हल्ला हुँदैन एसईईमा देशव्यापी हल्ला चलाइन्छ’ –उहाँको भनाइ थियो । मन्त्रालयका प्रवक्ता दीपक शर्माले अब एसईई परीक्षालाई हाउगुजी बनाउन नहुने बताउनुभयो । उहाँले भन्नुभयो– ‘नियमित प्रक्रिया हो, परीक्षा लिने परीक्षाफल प्रकाशित गर्ने ? यति भए पुग्छ । हल्लाखल्ला गर्नै पर्दैन ।’ २०७३ सालमा भएको शिक्षा ऐनको आठौं संशोधनले विद्यालय शिक्षाको संरचनामा परिवर्तन गरेर १२ कक्षालाई विद्यालय तहको अन्तिम कक्षा हुने व्यवस्था गरेको थियो । ऐन संशोधन भएको ७ वर्षसम्म पनि परीक्षा र नतिजा प्रकाशनको शैली पुरानै ढर्रामा चलेको छ । तर, बोर्डका अध्यक्ष महाश्रम शर्माले बोर्डले परीक्षाफल प्रकाशित गरेको कारण नतिजामा सुधार आएको दाबी गर्नुभयो । उहाँले भन्नुभयो– ‘गतवर्षको भन्दा ३ दशमलव ६ देखि ४ जीपीए ल्याउनेको संख्या झण्डै साढे १२ हजारले बढेको छ । गतवर्ष ९ हजार ६ सय ३३ जना रहेकामा यस वर्ष २२ हजार ४ सय ७५ जना छन् । गत वर्ष यो संख्या बढेर कुल परीक्षार्थीको १ दशमलव ९४ प्रतिशत रहेकामा यस वर्ष बढेर ४ दशमलव ६३ प्रतिशत पुगेको छ । गतवर्ष ३ दशमलब २ देखि ३ दशमलब ६० जीपीए ल्याउने परीक्षार्थीको संख्या ८ दशमलव ४ प्रतिशत थियो । यस वर्ष बढेर ११ दशमलव ३६ प्रतिशत पुगेको छ । अभिभावक महासंघका अध्यक्ष भण्डारीले परीक्षामा सुधार भए पनि पुरानै अवस्था कायम रहेको बताउनुभयो । शिक्षाविद् प्राडा विद्यानाथ कोइरालाले परीक्षाफल प्रकाशित गर्दा हल्लीखल्ली आवश्यक नभएको बताउनुभयो । ‘कक्षा १२ सम्म माध्यमिक तहको रूपमा परिभाषित गरेपछि १० को परीक्षाफल प्रकाशित गर्दा सामान्य रूपमा गर्नुपर्छ’ –उहाँको भनाइ थियो । प्याब्सनका पूर्व अध्यक्ष टीका पुरीले विश्वविद्यालयले जसरी हल्ला नगरी परीक्षाफल प्रकाशित गर्छ, त्यसरी नै एसईईको परीक्षाफल प्रकाशित गर्दा उचित हुने धारणा राख्नुभयो । उहाँले भन्नुभयो– ‘कक्षा १२ को परीक्षाफल प्रकाशित हुँदा हल्ला सुनेको छैन, विश्वविद्यालयमा हजारौं विद्यार्थीको परीक्षाफल प्रकाशित गर्छ कुनै हल्ला गर्दैन । अहिलेको अवस्थामा एसईई परीक्षाफल प्रकाशित गर्दा हल्ला गर्नुको कुनै औचित्य छैन ।’ उहाँले यो वर्षको परीक्षामा निजी विद्यालयको नतिजा सन्तोषजनक रहेको दाबी गर्नुभयो ।
पुरानै ग्रेडअनुसार २ दिनभित्र परीक्षाफल प्रकाशित हुँदै –ई–ग्रेड ल्याउनेले पनि प्रमाणपत्र पाउने
–वैकल्पिक ५ केन्द्रको परीक्षाफल रद्द
–पुनः परीक्षा दिनेको दर बढ्ने भए पनि पुरानै ग्रेड लागु 
–१ दशमलव ६ जीपीए ल्याउनेले ११ मा पढ्न पाउने काठमाडौं । राष्ट्रिय परीक्षा बोर्डले माध्यमिक शिक्षा परीक्षा (एसईई)को परीक्षाफल दुई दिनभित्र प्रकाशित गर्ने भएको छ । सोमबार साँझ बसेको राष्ट्रिय परीक्षा बोर्डको बैठकले सबै प्रक्रिया पूरा गरेर परीक्षाफल प्रकाशित गर्ने अन्तिम तयारी गरेको हो । बोर्डका अध्यक्ष महाश्रम शर्माले ढिलोमा शुक्रबारसम्ममा परीक्षाफल प्रकाशित हुने जानकारी दिनुभयो । स्रोतका अनुसार सम्भव भए आजै परीक्षाफल प्रकाशित गर्ने तयारी छ । अन्यथा बिहीबार वा शुक्रबारभित्र परीक्षाफल प्रकाशित हुने भएको छ । यसै विषयमा आज बोर्डको बैठक बोलाइएको छ । सोमबार बसेको बोर्डको बैठकले खुला विद्यालयका ४ सय २२ परीक्षार्थीको परीक्षा रद्द गर्ने निर्णय गरेको छ । तीमध्ये मोरङको मात्रै ५ वटा केन्द्रका छन् । मोरङको ५ वटा केन्द्रमा नक्कली परीक्षार्थीले परीक्षा दिएको कारण ती केन्द्रका परीक्षा रद्द गरिएको हो । बोर्डले मंगलबार मध्यरातसम्म अन्तिम रुजु गर्नुका साथै हाजिर नगरेका, एउटा विषय दिनुपर्नेमा अर्कै विषय दिएका विद्यार्थीको तथ्याङ्क तयार गरेको थियो । बोर्डले २०७९ सालको एसईईको नतिजा लेटर ग्रेडिङ निर्देशिका, २०७२ अनुसार प्रकाशन गर्नेछ । जसअनुसार ३० देखि ४० प्रतिशत अंक ल्याउने विद्यार्थीले कक्षा ११ मा अध्ययन गर्न पाउनेछन् । अर्थात ११ कक्षा पढ्नलाई अनिवार्य रूपमा १ दशमलब ६ ग्रेड प्योइन्ट एभरेज (जीपीए) ल्याउनुपर्छ । २०७२ सालको निर्देशिका अनुसार ९० भन्दा माथि र १०० प्रतिशत कम अंक ल्याउने विद्यार्थीको जीपीए ए प्लस हुनेछ । एसईईको नतिजा संशोधन गरिएको निर्देशिकाबाट गर्ने कि पुरानो भन्ने विषयमा सरोकारवालाको बारम्बारको चासोपछि सोमबार बसेको बोर्डको बैठकले पुरानै निर्देशिकाअनुसार परीक्षाफल प्रकाशित गर्ने निर्णय गरेको हो । बोर्डका एक सदस्यका अनुसार नयाँ ग्रेडिङ लागु भए धेरै विद्यार्थी अनुत्तीर्ण हुने भयले पुरानै निर्देशिकाअनुसार परीक्षाफल प्रकाशित गर्ने निर्णय गरिएको हो । नयाँ निर्देशिकामा सैद्धान्तिक र प्रयोगात्मक परीक्षामा अनिवार्य ३५ प्रतिशत अंक ल्याउनुपर्ने व्यवस्था थियो । ३५ प्रतिशत अंक नल्याए नन् ग्रेडेड (एनजी) हुने र ती विषयमा पुनः परीक्षा दिनुपर्ने व्यवस्था थियो । बोर्डका अध्यक्ष शर्माले गएको शैक्षिक सत्रमा पुरानै पाठ्यक्रमअनुसार पठनपाठन भएको कारण पुरानै ग्रेड लागु गर्ने निर्णय भएको जानकारी दिनुभयो । यो वर्ष पुरानै निर्देशिकाअनुसार परीक्षाफल प्रकाशित भए तापनि आगामी वर्ष नयाँ निर्देशिकाअनुसार परीक्षाफल प्रकाशित गर्ने तयारी बोर्डको छ । यो वर्ष ८ सय पूर्णाङ्कको परीक्षा दिएका एसईईका विद्यार्थीले आगामी वर्ष ७ सय पूर्णाङ्कको परीक्षा दिने व्यवस्था छ । यसअघि २०७८ पुस ७ गते मन्त्रीस्तरीय निर्णयले पहिलो पटक लेटर ग्रेडिङ निर्देशिका, २०७८ जारी गरेको थियो । सो निर्देशका जारी भएको दुई महिना बित्न नपाउँदै फागुन १८ गते पहिलो संशोधन गरी सैद्धान्तिकतर्फ ३५ भन्दा कम अङ्क ल्याउने विद्यार्थीको नतिजामा एनजी लेखिने र मूल प्रमाणपत्र नदिने व्यवस्था गरिएको थियो । यो वर्ष ‘ई’ ग्रेड पनि निर्धारण गरेर विद्यार्थीलाई प्रमाणपत्र वितरण गरिन्छ । चैत १७ गतेदेखि २९ गतेसम्म भएको एसईई ४ लाख ८५ हजार विद्यार्थी सहभागी थिए । कुन ग्रेड, कति जीपीए १. ९० देखि १०० प्रतिशतसम्म : अति उत्तम, ‘ए प्लस’ ग्रेड, ४ दशमलव ० जीपीए
२. ८० र सोभन्दा माथि ९० प्रतिशतभन्दा कम : उत्तम, ‘ए’ ग्रेड ३ दशमल ६ जीपीए
३. ७० र सोभन्दा माथि ८० प्रतिशतभन्दा कम : ंधेरै राम्रो, ‘बी प्लस’ ग्रेड, ३ दशमलव २ जीपीए
४. ६० र सोभन्दा माथि ७० प्रतिशतभन्दा कम : राम्रो, ‘बी’ ग्रेड, २ दशमलव ८ जीपीए
५. ५० र सोभन्दा माथि ६० प्रतिशतभन्दा कम : सन्तोषजनक, ‘सी’ प्लस ग्रेड, २ दशमलव ४ जीपीए
६.४० र सोभन्दा माथि ५० प्रतिशतभन्दा कम : स्वीकार्य ‘सी’ ग्रेड, २ दशमलव ० जीपीए
७. ३० र सोभन्दा माथि ४० प्रतिशतभन्दा कम : स्वीकार्य ंआंशिक, ‘डी’ प्लस ग्रेड, १ दशमलव ६ जीपीए
८. २० र सोभन्दा माथि ३० प्रतिशतभन्दा कम : अपर्याप्त, ‘डी’ ग्रेड, १ दशमलव २ जीपीए
९. २० भन्दा कम ः धेरै अपर्याप्त, ‘ई’ग्रेड, ० दशमलव ८ जीपीए 

विद्यालय बन्द गर्ने प्याब्सनको चेतावनी -सरकारीसरह तलब दिने निर्णय अव्यावहारिक 
-प्याब्सन महानगर कमिटीका अध्यक्ष महर्जन भन्नुहुन्छ : झण्डै २ सय विद्यालय बन्द हुन्छन् । काठमाडौं । काठमाडौं महानगरपालिकाका प्रमुख बालेन्द्र साहले महानगरभित्र सञ्चालित निजी विद्यालयलाई सामुदायिक विद्यालयसरहकै तलबको व्यवस्था गर्न निर्देशन दिएको २४ घण्टा नबित्दै निजी तथा आवासीय विद्यालय संगठन, नेपाल (प्याब्सन) को काठमाडौं महानगर कमिटीले विद्यालय बन्द गर्ने चेतावनी दिएको छ । सरकारले कुनै पनि सुविधा नदिएको अवस्थामा एकाएक निजी विद्यालयले सरकारीसरह तलब दिनुपर्ने भन्दै सार्वजनिक गरेको अपिलले निजी विद्यालय समस्यामा परेको प्यब्सनको महानगर कमिटीले यस्तो चेतावनी दिएको हो । मेयर साहले हिजो बिहीबार सामाजिक सञ्जालमार्फत सरकारले तोकेअनुसारको तलब सुविधा प्राप्त नभए महानगरपालिकाको शिक्षा विभागमा सम्पर्क गर्न निजी विद्यालयका शिक्षकलाई अनुरोधसमेत गर्नुभएको थियो । मेयर साहको भनाइ आएका २४ घण्टा नबित्दै ब्याब्सन महानगर कमिटीका पदाधिकारीले कामपा शिक्षा विभागका कर्मचारीहरूलाई भेटी कामपाले निर्देशन दिएअनुसारको तलब दिन नसकिने बताएको थियो । प्याब्सन महानगर किमिटीका अध्यक्ष ज्ञानबहादुर महर्जनले भन्नुभयो–‘बरु विद्यालय बन्द गर्नेछांै, कामपाले जारी गरेको निर्देशन पालन गर्न सक्दैनौं ।’ कामपाको शिक्षा समितिको निजी विद्यालयको तर्फबाट प्रतिनिधिसमेत रहेका महर्जनले अति विशिष्ट, विशिष्ट र ‘क’ वर्गका विद्यालयले सरकारले तोकेभन्दा पनि बढी तलब दिए पनि अन्य विद्यालयले दिन नसक्ने बताउनुभयो । उहाँले भन्नुभयो– ‘कम्पनी ऐनले तोकेअनुसार तलबको व्यवस्था गरिरहेको छांै, सरकारीसरह उपलब्ध गराउन सक्दैनौं ।’ उहाँले शिक्षकको तलब सरकारीसरह कायम गरे महानगरका करिब २ सयभन्दा बढी विद्यालय बन्द हुने जिकिर गर्दै प्रश्न गर्नुभयो– ‘मासिक २ हजार देखि ५ हजार रुपियाँ शुल्क लिएर पढाइरहेका विद्यालयले कसरी सरकारीसरह तलब दिन सक्छ ?’ कामपाको निर्णयमा प्याब्सन ‘पर्ख र हेर’ को अवस्थामा रहेको बताउँदै प्याब्सन अध्यक्ष डीके ढुंगानाले कामपाको निर्णयको विषयमा राय सुझाव लिएर मात्र सार्वजनिक अपिल गर्ने जानकारी दिनुभयो । महानगरका संस्थागत विद्यालयका शिक्षकबाट तलबका विषयमा गुनासो आउने गरेकोले सोही आधारमा कानुनलाई टेकेर मेयर साहले निर्देशन दिनुभएको महानगरको भनाइ छ । हाल कामपाभित्र ५ सय ४ वटा निजी विद्यालय सञ्चालित छन् । तीमध्ये झण्डै ३ सय विद्यालयले न्युन शुल्कमा पढाइरहेको प्याब्सनको भनाइ छ । एन प्याब्सन महानगर कमिटीका अध्यक्ष भीष्म पाण्डेले विशिष्ट र ‘क’ वर्गका विद्यालयले सरकारी स्केलसरहको तलब उपलब्ध गराउन सकेपनि अन्य विद्यालयले नसक्ने बताउनुभयो ।उहाँले महानगरको यो निर्णयले धेरै विद्यालय बन्द गर्नुपर्ने अवस्था रहेको स्पष्ट पार्दै भन्नुभयो– ‘यस विषयमा चाँडै बैठक बसेर निर्णय गर्नेछांै, महानगरको यो निर्णयलाई एन प्याब्सन केन्द्रले गम्भीर रूपमा हेर्ने अपेक्षा गरेका छौं ।’ मेयर साहले ‘शिक्षा ऐन, २०२८ को दफा १२ (७)(छ)मा संस्थागत विद्यालयको शिक्षकलाई पनि नेपाल सरकारले तोकिदिएको तलब स्केल नघटाई तलब दिनुपर्ने उल्लेख गर्नुभएको छ । काठमाडौं महानगरपालिका विद्यालय शिक्षा व्यवस्थापन नियमावली, २०७४ को नियम ६८ मा शिक्षक तथा कर्मचारीको तलब भत्ता, निवृत्तिभरण, उपदानलगायतका अन्य सुविधा खाइपाइ आएकोमा नघट्ने गरी संघीय शिक्षा कानुनमा तोकिएबमोजिम हुने उल्लेख गरिएको जानकारी मेयर साहले सामाजिक सञ्जालमा उल्लेख गर्नुभएको छ । सोहीअनुसार महानगरपालिकाका सामुदायिक विद्यालयका शिक्षकले प्राप्त गर्ने तलब सुविधा संस्थागत विद्यालयका शिक्षकलाई पनि प्राप्त गराउन प्रमुख शाहले निर्देशन दिनुभएको हो । कामपा शिक्षा विभाग प्रमुख सिताराम कोइरालाले ऐन र नियममा भएको विषयलाई कार्यान्वयन गर्न लागिएको जिकिर गर्दै भन्नुभयो– ‘शिक्षा र महानगरको ऐनमा उल्लेख भएका विषय सार्वजनिक भएका हुन्। यसलाई कार्यान्वयन गर्न अघि बढेका छौं । मेयर साहले वर्ग छुट्याएर तलब लिनुपर्ने उल्लेख गर्नुभएको छैन ।’ निजी विद्यालयले महानगरले पेलेर जान खोजे विद्यालयको साँचो हस्तान्तरण गर्ने चेतावनी दिएको छ । निजी विद्यालयको तर्फबाट प्रतिनिधि प्याब्सन महानगर कमिटीका अध्यक्ष ज्ञानबहादुर महर्जनले आगामी साता सरोकारवालासँग छलफल गरेर यस विषयमा निर्णय गर्ने बताउनुभयो ।
मेयर बालेनको निर्देशन : निजी विद्यालयका शिक्षकलाई सरकारी शिक्षकसरहको तलबभत्ता दिनु काठमाडौं । काठमाडौं महानगरपालिकाका मेयर बालेन्द्र साह (बालेन)ले निजी विद्यालयका शिक्षकहरूलाई सरकारी विद्यालयका शिक्षकसरह तलबभत्ता दिन निर्देशन दिएका छन् । निजी विद्यालयले शिक्षकहरूलाई सरकारले तोकेअनुसार तलबभत्ता नदिएको गुनासो आएको भन्दै मेयर बालेनले सरकारी विद्यालयसरह शिक्षकलाई तलबभत्ता उपलब्ध गराउन निर्देशन दिएका हुन् । उनले उक्त निर्देशन दिएकसँगै सरकारी विद्यालयको तलब स्केलसमेत आफ्नो सामाजिक सञ्जाल फेसबुकमार्फत सार्वजनिक गरेका छन् । बालेनले सरकारी विद्यालयको तलब स्केलसरह सुविधा प्राप्त नभएमा महानगरको शिक्षा विभागमा सम्पर्क गर्न निजी विद्यालयका शिक्षकलाई आग्रहसमेत गरेका छन् ।
कक्षा ११ मा छात्रवृत्ति- एकीकृत परीक्षा लिएर योग्यताक्रमका आधारमा छात्रवृत्ति दिने काठमाडौं । काठमाडौं महानगरपालिकाले कक्षा ११ मा छात्रवृत्ति पाउन योग्य विद्यार्थीका लागि एकीकृत परीक्षा सञ्चालन गर्ने भएको छ । कामपा शिक्षा विभाग प्रमुख सिताराम कोइरालाले निजी उच्चमाध्यमिक विद्यालयले छात्रवृत्ति उपलब्ध गराउँदा मनपरी गरेको गुनासो आएपछि छात्रवृत्तिलाई एकरूपता दिन एकीकृत परीक्षा शुरू गर्न लागेको जानकारी दिनुभयो । माविसम्मको शिक्षा स्थानीय निकायमा आएपछि वडा अध्यक्षको अध्यक्षतामा हुने समितिले छात्रवृत्ति दिने व्यवस्था गरेको छ । कामपाले मात्र परीक्षा लिएर योग्यता क्रमका आधारमा छात्रवृत्ति दिने तयारी गरेको छ । एक साताअघि भर्ना शुल्क विवरण माग गरेको कामपाले पहिलोपटक परीक्षा लिएर छात्रवृत्ति छनौट गर्न लागेको हो । शिक्षा विभाग प्रमुख कोइरालाका अनुसार छात्रवृत्ति पाउन योग्य विद्यार्थीले मापदण्डअनुसार अनलाइनमा परीक्षा फारम भर्नुपर्नेछ । त्यसका लागि शिक्षा विभागले कार्यविधि तयारी गरिरहेको छ । फारममा विद्यार्थी आफूले पढ्न चाहेको विद्यालयको नाम क्रमैसँग उल्लेख गर्ने व्यवस्था गरिएको छ । भर्नापछि विद्यार्थीले पाएको अंकको आधारमा योग्यता क्रमको सूचीअनुसार छात्रवृत्ति पाएका विद्यार्थीलाई अवसर दिनेछ । शिक्षा विभाग प्रमुख कोइरालाले भन्नुभयो– ‘हामीले सफ्टवेयर तयारी गरिरहेका छौं । एसईईको परीक्षाफल प्रकाशित भएलगत्तै छात्रवृत्ति परीक्षा लिएर भर्ना गर्नेछौं । वडा अध्यक्ष र विद्यालय प्रतिनिधिको रोहवरमा वडाले भर्ना भएकामध्ये १० प्रतिशतलाई छात्रवृत्तिका लागि सिफारिस गर्नेछ ।’ उच्च शिक्षा तथा माध्यमिक विद्यालय संघ, नेपाल (हिसान)का अध्यक्ष रमेश सिलवालले ऐनविपरीत छात्रवृत्ति परीक्षा लिएर भर्ना गर्न नमिल्ने टिप्पणी गर्नुभयो । उहाँले भन्नुभयो– ‘वडा अध्यक्षको अध्यक्षतामा बसेको बैठकले गर्ने निर्णयलाई उल्ट्याएर कामपा शिक्षा विभागले एकीकृत परीक्षा लिएर छात्रवृत्ति दिनु गतल हो, यसको हामी विरोध गर्नेछौं ।’ शिक्षा विभाग प्रमुख कोइरालाले भने कामपा शिक्षा ऐनमा टेकेर छात्रवृत्ति परीक्षा लिने व्यवस्था गर्न लागेको दाबी गर्नुभयो । उहाँका अनुसार यो वर्षदेखि पहिलोपटक अनलाइनमा आधारित परीक्षा लिएर मेरिटका आधारमा छात्रवृत्ति उपलब्ध गराउने निर्णय भइसकेको छ । विभागले चिकित्सा शिक्षा आयोगको विधिअनुसार परीक्षा लिन लागेको छ । विभागले प्रश्नपत्र निर्माण, उत्तरपुस्तिका परीक्षण, परीक्षाफल प्रकाशन, भर्ना सिफारिसलगायत सबै विधि आयोगकैअनुसार गर्न लागेको छ । हिसान अध्यक्ष सिलवालले हाल भइरहेको विधि वैज्ञानिक भएको बताउँदै सोही आधारमा छात्रवृत्तिमा भर्ना लिने व्यवस्था गर्नुपर्नेमा जोड दिनुभयो । उहाँले भन्नुभयो– ‘कानुनले जे निर्देशित गरेको छ, सोहीअनुसार परीक्षा लिने व्यवस्था हुनुपर्छ । कसैको लहडको आधारमा भइरहेको परम्परालाई तोडमोड गरेर मनपरी रूपमा परीक्षा सञ्चालन गर्ने प्रवृत्ति मान्य हँुदैन ।’ तथ्याङ्कअनुसार महानगरक्षेत्रमा करिब सयको हाराहारीमा ११ र १२ कक्षा मात्र पढाउने उच्च माविहरू छन् । तत्कालीन उच्च माध्यमिक शिक्षा परिषद्ले विद्यार्थीले फारम भरेको आधारमा छात्रवृत्ति दिने व्यवस्था गरेको थियो ।
कक्षा १२ को उत्तरपुस्तिका परीक्षण गर्न नदिने काठमाडौं । माध्यमिक विद्यालय शिक्षक युनियन नेपाल हिस्टुनले शिक्षक पदपूर्तिका विरुद्धमा आन्दोलन गर्ने भएको छ । कक्षा ११–१२ मा कार्यरत शिक्षकहरूको पेसागत सुरक्षाका लागि आन्दोलन गर्ने निर्णय गरेको हो । शुक्रबार बसेको केन्द्रीय कमिटीको बैठकले शिक्षक सेवा आयोगबाट भइरहेको विद्यालयको प्रावि, निमावि र मावि शिक्षकहरूको पदपूर्ति विज्ञापनको विरुद्धमा तत्काल कानुनी उपचार खोज्ने निर्णय गरेको छ । संगठनले माग पूरा नभए कक्षा १२ को उत्तरपुस्तिका परीक्षण गर्न नदिने जनाएको छ । वर्षौंदेखि आन्दोलन गर्दा समेत बेवास्ता गरेपछि सो संगठनले असार १७ गतेदेखि आन्दोलनको घोषणा गरेको हो । हिस्टुनले शिक्षक सेवा आयोग, राष्ट्रिय परीक्षा बोर्ड, शिक्षा तथा मानव स्रोत विकास केन्द्र सानोठिमी घेराउ गर्ने निर्णय गरेको छ । त्यसअघि थप दबाब सिर्जना गर्न असार १२ गतेदेखि १९ गतेसम्म कक्षा १२ को उत्तरपुस्तिका परीक्षण नगर्न र नगराउन राष्ट्रिय परीक्षा बोर्ड, सानोठिमी भक्तपुरलाई पत्राचार गर्ने उल्लेख गरेको छ । यदि उत्तरपुस्तिका परीक्षण कार्य स्थगित नगरेमा यसबाट उत्पन्न असहज परिस्थितिको सम्पूर्ण जिम्मेवारी बोर्ड र मन्त्रालय हुने चेतावनी चेतावनी दिएको छ । आन्दोलनका कार्यक्रमअनुसार असार १८ गते माइतीघर मण्डलामा बिहान १० देखि दिउँसो ३ बजेसम्म प्रदर्शन गर्ने जनाएको छ । माध्यमिक तहसम्मको शिक्षा निःशुल्क गरिसकेको अवस्थामा देशभर सामुदायिक विद्यालयमा कक्षा ११ र १२ पूर्ण निःशुल्क हुनुपर्ने माग संगठनको छ । त्यसका लागि संगठनले अभिभावक र विद्यार्थीलाई शुल्क नतिर्न देशव्यापी आह्वान गर्ने उल्लेख छ ।
ल्हासाजस्तै लामाबगर दोलखाको लामाबगर पर्यटकहरुको नयाँ गन्तव्य बनेको छ । तिब्बतको ल्हासाजस्तै भौगोलिक बनोट भएको लामाबगर वरिपरि चट्टानी पहाडले घेरिएको सानो उपत्यका हो । समुद्री सतहबाट दुई हजार मिटरको उचाइमा रहेको लामाबगरको लम्बाइ ६ किलोमिटर रहेको छ भने चौडाइ पाँच सय मिटरको छ । भौगोलिक सुन्दरता र जातीय एवं सांस्कृतिक विविधता रहेको लामाबगरमा झण्डै एक सय घरधुरी रहेको छ । लामाबगर पहिले ताल थियो, स्थानीय तेम्बाछिरी शेर्पा (मिजार) ले बाबु बाजेबाट थाहा पाएको इतिहास सुनाउँदै भन्नुभयो– ‘ताल फुटेर बगर बनेपछि करिब दुई सय वर्षअघि लामाबगरमा बस्ती बसेको हो ।’ प्राकुतिक ड्यामलाई तामाकोशी नदी थुनेर व्यवस्थित बनाइएको दुश्यले समेत धेरै पर्यटकलाई आकर्षित गरेको छ । चट्टानी पहाडबाट झरेको झरना पनि लामाबगरको आकर्षण हो चीनको तिब्बतसँगको सीमाक्षेत्र लामाबगर ताल हुँदा चार घण्टामाथि सामालिङ तथा बलमुचेनमा बस्ती रहेको र पछि लामाबगरको ताल फुटेर बगर बनेपछि माथिका बस्तीहरु तल झरेको इतिहास आफूले सुनेको तेम्बाछिरीले बताउनुभयो । लामाबगरलाई अहिले लामाबगर भन्ने गरिन्छ । ताल फुटेर लामो बगर बनेकाले लामाबगर भनिएको यो ठाउँको नाम अपभ्रंश भई लामाबगर बनेको स्थानीयको भनाइ छ । कतिपयले चाहिँ लामाहरु बस्ने भएकाले लामाबगर भनिएको समेत बताउने गरेका छन् ।
लामाबगरको दाहिने भएर तामाकोसी नदी बगेको छ जसले यो ठाउँको सुन्दरतालाई कसी लगाउने काम गरेको छ । लामाबगरबाट करिब एक घण्टाको उकालो पैदल यात्राबाट पुगिने ठाङ्गोक गुम्बाबाट लामाबगरको सुन्दर उपत्यकालाई राम्रोसँग नियाल्न सकिन्छ । लामाबगरबाट दुई दिनमा तिब्बतको सिमाना लप्ची पुगिन्छ । प्रसिद्ध चप्ची गुम्बाकै एउटा महत्वपूर्ण अंशका रुपमा लामाबगरको ठाङ्गोक गुम्बा रहेको छ । लप्ची गुम्बा बनाउने क्रममा सामग्रीहरु बढी भएको र त्यसले अर्को ठाउँमा गुम्बा बनाउन शङ्ख फ्याँकेर ठाउँ खोज्दा लामाबगरमाथि शङ्ख खसेर ठाङ्गोक गुम्बा बनाइएको प्रमुख लामा पेमातेन्जी शेर्पाको भनाइ छ । लामाबगर पर्यटकका लागि प्राकृतिक सुन्दरताका कारण जति महत्वपूर्ण लाग्छ त्यति नै महत्वपूर्ण ४ सय ५६ मेगावाटको माथिल्लो तामाकोसी जलविद्युत् आयोजनाको ड्यामको कारण बनेको छ । प्राकृतिक ड्यामलाई तामाकोसी नदी थुनेर व्यवस्थित बनाइएको दृश्यले समेत धेरै पर्यटकलाई आकर्षित गरेको छ । चट्टानी पहाडबाट झरेका झरना पनि लामाबगरको आकर्षण हो । लामाबगर पुगेपछि पर्यटकलाई एक दिन बितेको पत्तै हुँदैन । अहिले माथिल्लो तामाकोसी आयोजनाको काम तीव्र ढङ्गले अगाडि बढिरहेकाले लामाबगर क्षेत्रमा आन्तरिक पर्यटकसँगै चिनियाँ पर्यटक र चिनियाँ मजदुरसमेत प्रशस्तै रहेका छन् । लामाबगरदेखि लप्चीसम्मको क्षेत्रलाई गौरीशङ्कर संरक्षण क्षेत्रले कस्तुरी मार्गका रुपमा विकास गर्न लागेकाले पनि लामाबगरमा पर्यटकहरु हाइड्रो पावर तथा वन्यजन्तुको अध्ययन तथा अवलोकनका लागि समेत पुग्ने स्थानीयको विश्वास छ । गौरीशङ्कर संरक्षण क्षेत्रका प्रमुख सत्यनारायण शाह लामाबगरलाई पर्यटकको आकर्षणको केन्द्र बनाउन संरक्षण क्षेत्रले कस्तुरी मार्गको निर्माणसँगै अन्य विशेष कार्यक्रमसमेत सञ्चालन गर्ने बताउनुहुन्छ । लामाबगरको अर्को विशेषता भनेको यो ठाउँ पुग्ने मार्गहरुमा रहेका प्राकृतिक सुन्दरता, हिमशृङ्खलाको दृश्यावलोकन, झरनाहरु र धार्मिक स्थलहरु पनि हुन् । लामाबगर मार्गअन्तर्गत सिंगटी बजारबाट केही पर भोर्लेमा सडकमाथिबाट झरेको झरना सुन्दर देखिन्छ । त्यसभन्दा अलि पर पुगेपछि अर्को आकर्षक छ्योत छ्योत झरना देख्न सकिन्छ । छ्योत छ्योत झरनाकै आसपास चट्टानी पहाडको बीचबाट सानो पानीको धारा बगेको देखिन्छ । यो पानीको धारो रामले सीतालाई पानी तिर्खा लाग्दा चट्टानमा वाण हानेर निकालेको जनविश्वास छ । लामाबगर यात्राकै क्रममा गोंगरबाट झन्डै एक घण्टाको पैदल यात्रामा उकालो गइयो भने महादेवले खरको भित्ता च्यातेर कैलाशको दर्शन गराएको ठाउँ देउलाङ्गेश्वर महादेवको मन्दिर पुगिन्छ । गोंगरबाट केही माथि गएपछि करिब तीन सय मिटरको नेपालकै दोस्रो सुरुङ मार्गसमेत देख्न सकिन्छ । भूकम्पपछि पहाडको बाटोमा क्षति भएकाले तामाकोसी आयोजनाले यो ठाउँमा सुरुङ मार्ग बनाएको हो । ल्हासाको पहाडी क्षेत्रमा जताततै सुरुङ मार्ग बनेको छ । लामाबगरको भौगोलिक बनौटसँगै यो सुरुङ मार्गले पनि ल्हासासँग तुलना गर्न सकिने बनाएको छ ।  कसरी पुग्ने लामाबगर दोलखाको बिगु गाउँपालिका–१ मा रहेको लामाबगर सदरमुकाम चरिकोटबाट ६३ किलोमिटरको यात्रा तय गर्दै तीन घण्टामा पुग्न सकिन्छ । काठमाडौंबाट जान चाहनेले काठमाडौंबाट चरिकोटसम्मको एक सय ३३ किलोमिटरको यात्रा तय गरी चरिकोटबाट सिंगटी हुँदै लामाबगर पुग्न सक्छन् । लामाबगर पुग्न काठमाडौंबाट गोंगरसम्मको बस यात्रा वा अन्य साना सवारी साधन रिर्जभ गरी जान सकिन्छ । चरिकोटबाट लामाबगर पुग्न साना सवारी साधनले १० हजारसम्म लिने गरेका छन् ।  बास र खानपान लामाबगरमा सुविधा सम्पन्न होटलहरु नभए पनि केही सामान्य खालका होटलहरु रहेका छन् । ती होटलहरुले लजको प्रतिव्यक्ति तीन चार सय र खानाको मासुसहित प्रतिछाक तीनदेखि चार सयसम्म लिने गरेका छन् । लामाबगरमा बस्न नचाहनेहरु गोंगर बजारमा समेत बस्न सक्छन् । गोंगरबाट लामाबगर जान ११ किलोमिटरको यात्रा तय गर्नुपर्छ । गोंगरमा लजको प्रतिव्यक्ति पाँच सयसम्म र मासुसहितको खानाको तीन सयसम्म लिने गरेका छन् । 
केबल–कार चल्यो पर्यटक बढ्याे नेपाल भौगोलिक, वातावरणीय, जैविक र पर्यावरणीय हिसाबले अत्यन्तै महत्वपूर्ण र संवेदनशील क्षेत्र हो । यसलाई उपयोग गर्नु, विकास गर्नु र जोगाउनु पनि हाम्रो कर्तव्य हो । वातावरणको विकास र रक्षा गर्नका लागि रोपवे, केबल–कार, स्काई–वेजस्ता प्रविधिलाई हाम्रो यातायातको विकल्पको साधनका रूपमा विकास गर्नु उपयुक्त देखिन्छ । यातायात विकासका लागि हाम्रो भूगोल–मैत्री साधन रोपवे नै हुनसक्छ । रोप–वेले वातावरणमा शून्य प्रतिकूल प्रभाव पार्दछ, प्रदूषण न्यूनीकरण गर्न शतप्रतिशत भूमिका खेल्दछ । दुर्घटना शून्यको हाराहारीमा पु¥याउन सक्दछ । भौगोलिकरूपमा जमिन कटान गर्दा जानसक्ने पहिरोको जोखिमलाई रोकथाममा झन्डै शतप्रतिशत भूमिका खेल्न सक्दछ । निर्माण लागतमा पनि तुलनात्मकरूपमा धेरै सस्तो पर्दछ । मर्मत सम्भार एवं सञ्चालन खर्चमा समेत यसले तुलनात्मकरूपमा कम लागत लिन्छ । सबैभन्दा महत्वपूर्ण पक्ष यो वातावरणमैत्री छ । यसले देशको व्यापार घाटा कम गर्नका लागि र विद्युतीय इन्धनको उपयोग गरी राष्ट्रलाई व्यावसायिक हिसाबले महत्वपूर्ण योगदान दिनसक्छ । यसका अतिरिक्त जहाँ केबल–कार चलेको छ, त्यहाँ पर्यटकको ओइरो नै लागेको देखिन्छ । यति धेरै सकारात्मक गुण एवं विशेषता बोकेको यातायातका साधनको निर्माण आजको आवश्यकता हो । यो यातायात एवं पारवहनको वर्तमान विकल्पका रूपमा आधुनिक यातायात साधन विकासको नयाँ बाटो हुनसक्छ । केबल–कार निर्माणको प्रक्रिया र यसको प्रविधिको विकासमा आज देशका हरेक कुना–कुनामा छलफल चलिरहेको छ । लगानीकर्तासमेत यस क्षेत्रमा गरेको लगानीबाट सार्थक मुनाफा आर्जन गर्न सकिन्छ भन्ने मनोविज्ञानमा छन् । सबै वातावरण हेर्दा अबको दशक केबलकार, रोप–वे, स्काई–वे निर्माणको दशक बन्नसक्ने आकलन गर्न सकिन्छ । देशमा यस्तो प्रविधिको चर्चा भइरहँदा, नेपाली निर्माण व्यवसायीहरूले अब यस क्षेत्रको निर्माणमा आफ्नो संलग्नताको विषयमा सोच्ने, बुझ्ने र अध्ययन गर्ने समय आइसकेको छ । हरेक व्यवसाय समय र परिस्थितिअनुसार आफूलाई उभ्याउन सक्ने गरी तयारी हालतमा राखिराख्नुपर्दछ । विकासको रहरलाई बुझ्नु र प्रविधिको उपयोग गर्नु सफल व्यवसायीको क्षमता पनि हो । व्यवसायीको भूमिका सबैभन्दा पहिला व्यवसायीले आफ्नो क्षमता चिन्न सक्नुपर्दछ । साँघुरो घेराबाट उठेर फराकिलो बाटोमा दौडिने साहस गर्न जरुरत छ । त्यही बाटोबाट नै नयाँ संसारमा पुग्न सकिन्छ भन्ने गम्भीर बुझाइ राख्नुपर्दछ । निर्माण क्षेत्रमा गुण्डागर्दीको ट्याग सधैं जोडिएर आउने गर्दछ । यो ट्यागलाई नयाँ सोच, सीप र क्षमताले हटाइदिनुपर्दछ । रोप–वे निर्माणको ज्ञान नहुँदा देशमा अब निर्माण ठेक्काका लागि बा⋲य मुलुकबाट निर्माण कम्पनीहरू ल्याउनै पर्ने बाध्यता छ । अब स्वदेशी हामी व्यवसायीले अँँखा खोल्नै पर्दछ । हामी कुवामा भ्याकुताको लडाइँमा होइन, संसार सजाउने अभियानमा गोलबद्ध हुँदै त्यसको गुणात्मक प्रतिफल लिने समय समात्नुपर्दछ । केबल–कार निर्माणका लागि तालिम केन्द्रहरू निर्माण गरौं, दक्षता र ज्ञानसहितको जनशक्ति उत्पादन गरौं । अन्तर्राष्ट्रिय कम्पनीहरूसँग प्रारम्भिक अवस्थामा सहकार्य गरेर काम सिक्ने रणनीति बनाऔं । रोप–वे निर्माणमा कसरी आत्मनिर्भर हुन सकिन्छ भनेर रणनीतिक योजना बनाउँदै समग्र रोप–वे निर्माणमा स्वदेशी निर्माण व्यवसायीको संलग्नता सुनिश्चित गर्ने तयारी गर्नुपर्दछ ।यस्तो तयारीले निर्माण व्यवसायलाई मर्यादित बनाउँछ । यस कार्यबाट स्वदेशी पुँजीलाई देशमा राखिरहन सक्ने महत्वपूर्ण भूमिका समेत खेल्न सक्छ । निर्माण व्यवसायीले लगानी, सीप, क्षमता र तालिमद्वारा यो क्षेत्रको विकासमा आफ्नो गम्भीर भूमिकामा आफूलाई अब उभ्याउन सक्नुपर्दछ । अन्तर्राष्ट्रिय कम्पनीहरूसँग प्रतिस्पर्धा गर्न सक्ने भावनात्मक तयारीमा लाग्नु अपरिहार्य भइसकेको छ ।  केबल–कारको प्रकार १। मोनो केबल नन लाइनर कर्भ सिस्टम यो अत्याधुनिक प्रविधि हो । शहरी इलाका र पहाडी इलाकामा कर्भ गर्नका लागि यो सिस्टमको प्रयोग गर्न सकिन्छ । २। चियर लिप्ट सिस्टम यो साहसिक पर्यटनका लागि पहाडी, हिमाली क्षेत्रमा प्रयोग गर्न सकिने रोप–वे सिस्टम हो । यो मोनोकेबल इन्डलेसन सिस्टममा दुई जनासम्म प्यासेन्जर बस्न मिल्ने गरी कम लागत पर्ने सिस्टम हो । ३। मोना केवल डिटाचेवल सिस्टम यो पहाडी इलाकामा अहिले संसारभर प्रयोग भइरहेको आधुनिक प्यासेन्जर सिस्टम को केबल–कार हो । नेपालमा यसको सम्भावना धेरै छ । ४। वाइ केबल गोन्डोला सिस्टम यो दुईवटा रोपमा क्याबिनमा २५/३० जना प्यासेन्जर राखेर सेवा दिन सक्ने प्रविधि हो । यसको सञ्चालन लागत धेरै पर्दछ। ५। जिक ब्याक टाइप मोनोकेबल ट्राम वे ट्रामको सिस्टममा एकैपटक १ सय ६० जनासम्म यात्रु ओसारपोसार गर्न सक्ने प्रकारको सिस्टम हो । यो जुन वेमा जान्छ त्यही वेमा फर्कने विशेषताको सिस्टम हो । यो विन्ड प्रुफ पनि हुन्छ । ६। जिग लेग मोनोकेबल सिस्टम यो केबल जिगलेगजस्तै हो यसको रोपेमा दुईवटा क्याबिन अट्याच गरेको हुन्छ । छोटो दूरीका लागि यो उपयोगी हुन्छ । ७। फ्युनिटल ओएमसी ९डबल रोप मोनोकेबल टाइप० यो ताजा आधुनिक प्रविधि हो । प्रतिघण्टा ६ हजार प्यासेन्जर बोक्नसक्ने यो केबल–कार २ वटा रोपमा डिटाचेवल सिस्टममा सञ्चालित हुन्छ, पहाडी हावा चल्ने इलाकामा यसको प्रयोग गर्न सकिन्छ । पोखरा मुक्तिनाथसम्म जान यसै प्रविधिको उपयोग गर्न सकिन्छ । नेपालमा निर्माण भएका केबल–कार  १। मनकामना केबल–कार धार्मिक यात्रा गराउने मुख्य मनशायले निर्माण गरेको मोनो केवल डिटाचेवल सिस्टम को केबल–कार हो । यो नेपालको सफल परियोजना हो । २। चन्द्रागिरि पर्यटकीय हिसाबले निर्माण भएको र धार्मिक पर्यटनसँगै प्रवद्र्धन गर्न खोजेर निर्माण भएको देखिन्छ । यसमा धार्मिकभन्दा पनि पर्यटकीय हिसाबले नै मानिसहरूले बुझेका छन् र मज्जा पनि लिइरहेका छन् । यो पनि मोनो केवल इन्डलेस सिस्टममा निर्माण भएको केबल–कार हो । ३।कालिञ्चोक भगवती यो धार्मिक पर्यटनमा केन्द्रित छ । नेपालको छोटो केबल–कारका रूपमा बुझ्न सकिन्छ । यो स्वीस मोडेलमा जिक लेग सिस्टमबाट निर्माण भएको केबल–कार हो । निर्माणको प्रक्रियामा रहेका केबल–कारहरू १। पोखराको अन्नपूर्ण केबल–कार यो पर्यटकीय हिसाबले पोखरा सेती बगरदेखि साराङकोटसम्म निर्माण भइरहेको केबल–कार हो । यो जापानी कम्पनीले निर्माण गरेको मोनो केबल डिटाचेबल सिस्टमको फरक बिशेषताको केबल–कार हो । २। बन्दीपुर केबल–कार यो बन्दीपुरको पर्यटन प्रवद्र्धनसँग जोडेर बनाउन लागेको एड्भेन्चर टुरिजमका मोडेलबाट निर्माण भइरहेको फरक विशेषताको परियोजना हो । मोनो केबल डिटाचेवल रोटेटिङ सिस्टममा निर्माण भइरहेको छ । यो डुम्रे ठुलढुङ्गा तनहुँदेखि बन्दिपुर डाँडासम्म १६०० मिटर लामो हुनेछ । यो परियोजनामा ठूलो व्यावसायिक कम्पेलक्सभित्र केबल–कारको स्टेसन हुन्छ । डबल टिकटको व्यवस्था भएको यो परियोजनाको व्यावसायिक भवनभित्र नौ तलामा भ्यु टावर हुन्छ, जसले हिमाललाई नजिक ल्याएर देखाइदिन्छ । बैंकेट हल, स्पोर्टस् र विजनेस होटेल तथा ६० कोठासहित निर्माणाधीन केबल–कारबाट होटेलमा जाने संसारमै नयाँ मज्जा यो केबलकारले दिन्छ भने ओपन गन्डोलाको सुविधा एवं दुईवटा पारदर्शी सिसाको क्याबिन राखेर एड्भेन्चर टुरिजमको प्रवद्र्धन गर्ने योजनामा यो केबलकार बनिरहेको छ । यो परियोजना पर्यटन पूर्वाधार युक्त केबलकार परियोजना हो । निजी, सामुदायिक, सहकारी र संस्थागत साझेदारी एवं व्यवस्थापनमा १ अर्ब २८ करोडको लागतमा यो निर्माण भइरहेको छ । ३। पञ्चासे केबल–कार यो फरक बिशेषता बोकेको धार्मिक, जैविक, पर्यावरणीय र सांस्कृतिक पर्यटकीय केन्द्र निर्माणको लक्ष्य बोकेर निर्माण भएको देश विकासमा रणनीतिक महत्व राख्ने बहुहितग्राही परियोजना हो । ११ अर्ब ३८ करोडको लागतमा निर्माण हुने गण्डकी प्रदेशको ड्रिम प्रोजेक्ट जुन पर्यटन पूर्वाधारयुक्त बृहत्तर गुरुयोजनामा निर्माण हँुदै छ । सामुदायिक, निजी, सरकारी, सहकारी र संस्थागत साझेदारी एवं व्यवस्थापनमा लगानीको अवसर समुदायलाई दिइएको छ । यो परियोजना धार्मिक, पर्यटन र यातायातको दृष्टिकोणले पोखरादेखि पर्वत चित्रेसम्म विस्तार हुनेछ । यसको मुख्य उद्देश्य स्थानीय स्रोत र साधनहरूको उपयोग स्थानीय लगानीद्वारा स्थानीयहरूले गर्नुपर्दछ र समाजलाई औद्योगीकरण गर्नुपर्दछ भन्ने भावनामा डिजाइन गरिएको परियोजना हो । यो परियोजनामा पोखरा घाँटीछिनामा ड्राइभ स्टेसन, सिधाने गाउँमा इन्टरमिडिएट ट्रन्जिट स्टेसन, पञ्चासे पिकमा सेकेन्ड स्टेसन, पञ्चासे लेक लक्षित डेस्टिनेसन स्टेसन र विस्तार गरी पर्वत चित्रेसम्म स्टेसन राख्ने गरी फरक डिजाइनमा तयार पारिएको एक मात्र केबल–कार सिस्टम हो । जसको लम्बाइ ८ दशमलव ५ किमि हुनेछ । केन्द्र तथा प्रदेश सरकारले केबलकारको सम्भावना विषयमा गम्भीर अध्यान गरेर अन्य परियोजनासमेत सार्वजनिक गर्ने तयारीमा छ । अन्त्यमा नेपालको भू–वनोटअनुसार केबलकारको ठूलो सम्भावना छ । नेपालजस्तो देशमा बढी लगानीका परियोजनाभन्दा लगानी प्रभावित परियोजनाहरू थोरै लागतमा सुरक्षित र गुणस्तरतालाई ध्यान दिएर बनाउन सक्नुपर्दछ। यसले लगानीकर्ताको पनि हित गर्छ, सेवाग्राहीहरूको समेत हित गर्छ, राष्ट्रको उन्नतिमा पनि ठोस योगदान दिन सक्छ। यो क्षेत्रकोे निर्माण र विकासका लागि निर्माण व्यवसायिको ठूलो भूमिका हुन्छ । अब व्यवसायीलाई प्राविधिक र आर्थिक हिसाबले पनि उच्च मनोबलयुक्त बनाउनुपर्दछ । यसो गर्न सकियो भने व्यवसायीको भूमिका सार्थक बन्न सक्छ र उचित प्रतिफल पनि लिन सक्छन् । यो भनेको देशको महत्वपूर्ण तागत र पुँजीका रूपमा व्यवसायीले गरेको योगदानका रूपमा राष्ट्रले बुझ्न सक्ने अवस्था हो । सबैले यसको तयारी गरौं । (लेखक पञ्चासे केबलकार एन्ड टुर्स लिमिटेडका अध्यक्ष हुनुहुन्छ ।)
जल पर्यटनमा राज्यको कुनै लगानी छैन मेघ आले नेपालका नदी, र्‍याफ्टिङ (जलयात्रा) र जलपर्यटन जोडिएको नाम हो । उहाँ सन् १९८५ देखि र्‍याफ्टिङ र सन् १९९५ देखि नेपालका नदी संरक्षण अभियान क्रियाशील हुनुहुन्छ । जल पर्यटनका विविध पक्षसँग जोडिएका नेपाल एसोसिएसन अफ र्रयाफ्टिङ एजेन्सिज (नारा) का उपाध्यक्षसमेत रहनुभएका आलेसँग नेपाल समाचारपत्रकर्मी टीका बन्धनले गरेको कुराकानी । नेपालमा जल/नदी पर्यटनको अवस्था कस्तो छ ?  यो नदी पर्यटनको अवस्थालाई दुई तरिकाबाट बुझ्नुपर्ने हुन्छ । विदेशी पर्यटकको हिसाबले नियाल्ने हो भने त्यति राम्रो अवस्था छैन । नेपालको र्‍याफ्टिङ, कायाकिङ, क्यानोनिङजस्ता गतिविधिमा विदेशी पर्यटकको रुचि हुँदाहुँदै पनि पर्याप्त प्रचार–प्रसार नहुँदा अवस्था सन्तोषजनक छैन । नदी पर्यटनलाई जुन ढंगले प्राथमिकतामा राख्नुपर्ने हो त्यसो नहुँदा र जथाभावी जलविद्युतका हाईड्याम बनाउँदा र्‍याफ्टिङका लागि वल्ड क्लास भनेर चिनिएका भोटेकोशी, मस्र्याङ्दी, कालिगण्डकीको जल पर्यटन खुम्चिने मात्रै होइन, मासिने क्रममा पुगेको छ । हो, हामीलाई जलविद्युत् चाहिन्छ, उर्जा चाहिन्छ तर जलविद्युत्का परियोजना कहाँ निर्माण गर्ने, कति क्षमताको निर्माण गर्ने जस्ता कुराको अध्ययनमा दूरगामी सोचका साथ काम नहुँदा समस्या आइरहेको छ । सन् १९९० को दशकमा नेपालमा र्‍याफ्टिङ गर्ने विदेशी पर्यटकको संख्या राम्रो थियो तर सशस्त्र द्वन्द्वकालमा अवस्था खस्कियो । अहिले राजनीतिक समस्या छैन त्यैपनि जल पर्यटनमा युरोपेली पर्यटनको संख्यामा अपेक्षाअनुसार सुधार आउन सकेको छैन । नेपाली पर्यटकले भने निकै चासो लिइरहेका छन् । आधा दिन, एक दिन र रात्रीकालीन बसाइमा नेपालीको संख्या बढ्दै गएको छ । संसारकै टप फाइभ र्‍याफ्टिङ रिभरमा कर्णाली पर्छ भने भोटेकोशी संसारकै सातौं उत्कृष्टमा पर्छ । सेप्टेम्बर र अक्टोबर महिनाका लागि सुनकोशी पनि उत्कृष्ट गन्तव्यमा पर्छ । नेसनल जियोग्राफी च्यानलले भोटेकोशीलाई उत्कृष्ट सातौं गन्तव्य भनेर उल्लेख गरिसकेको छ । नदी पर्यटनअन्तर्गत कस्ता अभ्यासलाई बुझ्ने ? नदी पर्यटनको अभ्यास भिन्नै किसिमले अघि बढेको छ । पहिला नितान्त र्‍याफ्टिङ मात्रै हुन्थ्यो नदी किनारामा सामान्य प्रकृतिको क्याम्पिङ हुन्थ्यो । नदी किनारामा अहिलेको जस्तो व्यवस्थित होटल, रिसोर्ट र वीच क्याम्पको अभ्यास भइसकेको थिएन । नेपालको सन्दर्भमा जल पर्यटनअन्र्तगत मुख्यतया र्‍याफ्टिङ, कायाकिङ, क्यानोनिङ, बीच क्याम्पको अभ्यास नै हो । नदीको माथिल्लो भेगमा खास गरी हिमालको काखमा कायकिङ हुन्छ । नेपालको सन्दर्भमा समुद्र सतहको ८० मिटरदेखि एक हजार दुई सय मिटर उचाइ हाराहारीमा र्‍याफ्टिङ हुँदै आएको छ । तर जल पर्यटनका लागि जुन किसिमको मापदण्ड पालना गरिनुपर्ने हो त्यो भइरहेको छैन, सेवा प्रदायक कम्पनीहरुबीच सस्तो मूल्यमा ग्राहक बढाउने अस्वस्थ प्रतिस्पर्धा भइरहेको छ । यसले गुणस्तर खस्किन्छ, सेवा दिगो हुँदैन । र्‍याफ्टिङ, कायाकिङ भनेको महंँगो खेल नै हो । र्रयाफ्टिङ भनेको प्याराग्लाइडिङ, बञ्जी, जिप फ्याईङजस्तै हो, चुनौतीका साथ प्रकृतिसँग खेल्ने कुरा हो । पर्यटकलाई प्रदान गर्नुपर्ने आधारभूत सेवा, सुविधा, सुरक्षा अनिवार्य गरियो भने मात्रै गुणस्तर कायम हुने हो । राज्यले चाल्नुपर्ने कदम फितलो भएर गुणस्तर खस्किएको हो ?  पक्कै पनि । जुन रुपमा आधारभूत पूर्वाधार तयार हुनुपर्ने हो त्यस्तो हुन सकेको छैन । र्‍याफ्टिङकै कुरा गर्ने हो भने जुन ठाउँबाट खेल आरम्भ र अन्त्य हुन्छ त्यहाँ कपडा फेर्न मिल्ने व्यवस्था हुनुपर्छ । शौचालय र नुहाउन मिल्ने बाथरुमको व्यवस्था हुनुपर्छ । टे«किङ, पर्वतारोहणमा यस्ता पक्षलाई ख्याल गरिएको छ तर र्रयाफ्टिङ र रिभर टुरिजममा राज्यको तर्फबाट कुनै किसिमको लगानी भएको छैन । आधारभूत पूर्वाधारमा लगानी गर्ने हो भने विदेशी पर्यटकलाई यहाँको जल पर्यटनमा आकर्षित गर्न सकिन्छ । र्रयाफ्टिङ, कायकिङजस्तो जल पर्यटनमा नेपाल वास्तवमै विश्वस्तरीय गन्तव्य ९वल्ड क्लास डेस्टिनेसन० हो । विदेशी पर्यटकको रोजाइमा नेपालको जल पर्यटनका गन्तव्य कुन कुन हुन् ? संसारकै टप फाइभ र्रयाफ्टिङ रिभरमा कर्णाली पर्छ भने भोटेकोशी संसारकै सातौं उत्कृष्टमा पर्छ । सेप्टेम्बर र अक्टोबर महिनाका लागि सुनकोशी पनि उत्कृष्ट गन्तव्यमा पर्छ । नेसनल जियोग्राफी च्यानलले भोटेकोशीलाई उत्कृष्ट सातौं गन्तव्य भनेर उल्लेख गरिसकेको छ । दुःखका साथ भन्नुपर्छ जलविद्युत् आयोजनाका कारण भोटेकोशीमा जलयात्राको भविष्य अब दुई वर्षभन्दा बढी छैन । सरकारले जलयात्रा पनि पर्यटनको आम्दानी र समृद्धिको मुख्य स्रोत र आधार हो भन्ने दूरगामी सोच नराख्दा वल्र्ड क्लास भोटेकोशीमा जथाभावी हाइड्रो पावर बनिरहेका छन् । केही मेगावाट घटाएर हाइड्रो पावर बनाउँदा वल्ड क्लास रिभरको पहिचान गुम्दैन भनेर हामीले पटक–पटक सरकार र अन्य सरोकारवाला निकायलाई ध्यानाकर्षण गरायौं । धेरै कोशिस गर्रयौं तर २७ मेगावाटको लोभमा वल्ड क्लास डेस्टिनेसन सिद्धिदै छ । मस्र्याङ्दी पनि राम्रो गन्तव्य हो, कालीगण्डकीमा पाँच/सात दिनको एक्सपिडिसन हुन्थ्यो त्यो पनि त्यस्तै भइरहेको छ । सरकारले जल पर्यटनलाई उपेक्षा गरे पनि निजी क्षेत्रले आफ्नो प्रयास जारी राखेको छ । नेपालमा जल पर्यटनको औपचारिक अभ्यास कहिलेदेखि शुरु भएको मानिन्छ ? नेपालमा पहिलो र्‍याफ्टिङ शुरु भएको त्रिशुली नदीमा हो । बेलायती नागरिक कर्णेल जोनले सन् १९७२ मा त्रिशुलीमा र्रयाफ्टिङ गर्नुभएको थियो । जोन र उहाँको टिमले सो बेला गरेको र्रयाफ्ट नै पहिलो मानिन्छ । नेपालमा पहिलो व्यावसायिक र्रयाफ्टिङ हिमालयन रिभर एक्पिडिसनले सन् १९७५ देखि शुरु गरेको हो । त्रिशूलीमै पहिलो व्यावसायिक र्रयाफ्टिङ भएको थियो । त्रिशूली यस्तो नदी हो, नेपाल भ्रमण गर्ने करिव ८० प्रतिशत पर्यटकले देख्ने नदी हो । पोखरा, चितवन, लुम्बिनीजस्ता पर्यटकीय गन्तव्यसहित भारतीय सीमावर्ती क्षेत्र पुग्न यही नदीलाई पछ्याए पुग्छ । त्रिशुलीलाई र्‍याफ्टिङको मेरुदण्ड भने पनि हुन्छ र्रयाफ्टिङको ब्रेड एण्ड बटर भने पनि हुन्छ । यसलाई संरक्षित गर्नुपर्छ, नेपालको सम्पदा नदीको रुपमा संरक्षण गर्नुपर्छ भनेर नेपाल एसोसिएसन अफ र्‍याफ्टिङ एजेन्सिज (नारा) ले होमवर्क गर्दै छ । त्रिशुलीको माथिल्लो भेगमा विभिन्न खण्डमा हाइड्रोपावर बने पनि अब तल्लो तटीय क्षेत्र देवघाट र अझै तलसम्म यो नदी स्वतन्त्र रुपमा बहन दिनुपर्छ । साना र मझ्यौला हाइड्रो प्रोजेक्टको लोभमा यो नदीको बहाबलाई रोक्नुहुँदैन ड्यामरहित नदीको रुपमा रहन दिनुपर्छ भन्ने उद्देश्य हो । सन् १९७५देखि अहिलेसम्मको अवधिमा नदी पर्यटनसँग जोडिएर कति रोजगार सिर्जना भएको छ ? यति नै रोजगार सिर्जना भएको छ भनेर ठ्याक्कै तथ्यांक त छैन । तर नेपाल आउने युरोपियन, अमेरिकन, अस्टे«लियन पर्यटकमध्ये २० देखि २२ प्रतिशत जल पर्यटनमा जोडिन्छन् भन्ने अनुमान छ । पहिला रिभर परमिट स्टिम थियो कति पर्यटक जल पर्यटनसँग जोडिए भन्ने तथ्यांक हुन्थ्यो । अहिले त्यस्तो छैन । तर के भन्न सकिन्छ भने जल पर्यटनसँगको रोजगारमा बीच क्याम्पसँगै होटल, रिसोर्ट पनि जोडिएको छ । यहाँ कार्यरत जनशक्ति पनि प्रत्यक्ष/अप्रत्यक्ष रुपमा यस्तो अभ्यासको रोजगारमा जोडिएको हुन्छ । मेरो अनुमानमा करिव दुई हजारले प्रत्यक्ष रोजगार पाएका छन् भने अप्रत्यक्ष रुपमा त्यो भन्दा धेरैले पाएका छन् । एक जना विदेशी पर्यटकले नौंदेखि ११ जनालाई रोजगारमा जोड्न सक्छन् भन्ने कुरा अध्ययनले नै देखाएको छ । नेपालका १५ नदीका विभिन्न १६ सेक्सनमा मात्रै र्‍याफ्टिङ खुला गरिएको छ । अन्य सेक्सन किन खुलेनन् ? सबै नदीको सम्भावनाबारे अध्ययन हुन बाँकी छ । १५ वटा नदीका जुन १६ सेक्सन छन् ती व्यावसायिक रुपमा सञ्चालनमा गर्न मिल्ने प्रकृतिका हुन् । र्‍याफ्टिङ र अन्य जलयात्राका लागि आवश्यक आधारभूत पूर्वाधार र यथोचित प्रचार–प्रसार नभएकाले यति थोरै सेक्सनमा हामी सीमित भएका छौ । पर्यटकको माग कस्तो छ, त्यसले पनि प्रभाव पार्छ । सबै नदीबारे अध्ययन हुनुपर्छ, कायाकिङ, र्रयाफ्टिङ जस्ता जलयात्राको संभावनाको खोजी हुनुपर्छ भन्ने नाराको जोड रहँदै आएको छ । नयाँ सेक्सन खुला गर्ने अनि जलयात्रा सञ्चालनको इजाजत दिने पर्यटन मन्त्रालय र पर्यटन विभागले हो । भिजिट नेपाल २०२०को उपलक्ष्यमा अन्य सेक्सन पनि खुला गर्नुपर्छ भन्ने पहल नाराले अघि बढाएको छ । हाम्रो प्रस्तावमा पर्यटन मन्त्रालय र विभाग सकारात्मक छन् । १६ सेक्सनमध्ये र्रयाफ्टिङको सबैभन्दा लामो र छोटो दुरी कति छ ?  रिभर सेक्सनमा र्रयाफ्टिङको सबैभन्दा लामो दुरी सुनकोशीमा छ । त्यहाँको दुरी १ सय ७८ किलोमिटर हो, अपर सुनकोशीसँग जोड्ने हो भने यो दुरी केही बढी हुन्छ । त्यसलाई जित्ने दुरी चाहि कर्णालीमा गर्ने तयारी भइरहेको छ । कर्णालीका व्यवसायिक र्‍याफिटङ त तल्लो ढुंगेश्वरदेखि चिसापानी, बर्दिया र कैलालीको टिकापुरसम्म पनि चलाउन सकिन्छ । भ्रमण वर्षको अवसर पारेर कर्णालीमा दुई सय ४२ किलोमिटर दुरीमा र्रयाफ्टिङ गर्ने कुरा निश्चित भएको छ । दैलेखको राकम कर्णालीदेखि कैलालीको टिकापुरसम्म नेपालको सबैभन्दा लामो र्‍याफ्टिङ दुरी हुनेछ । यति लामो दुरीको र्रयाफ्टिङ अहिलेसम्म भएको छैन, अहिलेसम्मको सबैभन्दा लामो र्रयाफ्टिङ भनेको एक सय ८० किलोमिटरको भएको छ । ब्राजिलको अमेजनमा यति लामो दुरीमा भएको छ । भ्रमण वर्षलाई लक्षित गरेर ब्राजिलको रेकर्डलाई पनि तोड्ने नेपालको तयारीबारे भ्रमण वर्ष सचिवालयलाई पनि अवगत गराएका छौं । हाम्रो प्रस्तावलाई सचिवालयले स्वीकारेको छ । २०२० को नोभेम्बर २५मा साँस्कृतिक झाँकीसहितको प्रतियोगिता हुँदै छ । १२ वटा लाइफ टाइम एक्सपिरेन्स् मध्ये भिजिट नेपाल सचिवालयले जल पर्यटन र र्‍याफ्टिङलाई पनि समेटेको छ । पाच दिनमा तय गर्ने कर्णालीको लीमा दुई सय ४२ किलोमिटर दुरीमा र्‍याफ्टिङ गिनिज बुक अफ बल्ड रेकड्समा पनि सूचीकृत गर्न सकिन्छ । यसले पनि नेपालको जल पर्यटनलाई अन्तर्राष्ट्रिय स्तरमा चिनाउन सघाउ पुग्नेछ । जल पर्यटनमा पर्यटकको आर्कषण बढाउन के–कस्ता कुरामा सुधार गर्नुपर्छ ? मैले अघि नै पनि भनें, शौचालय, चेन्जिङ रुम, सावर, फोहोर मैला व्यवस्थापन गर्ने आधारभूत सुविधा बढाउनुपर्छ । शौचालय नहुँदा पर्यटकले अहिले खुला स्थानमा शौच गर्नुपर्ने अवस्था छ । नदी किनाराको प्राकृतिक सौन्दर्य बढाउदै जुन ढंगले नदीमा ढुंगा गिटी, बालुवा उत्खनन् भइरहेको छ त्यसलाई व्यवस्थित गर्न जरुरी छ । पर्यटकको सहभागिता बढाउन अन्तर्राष्ट्रिय स्तरका प्रतियोगिता समय समयमा आयोजना गर्नुपर्छ । यसका लागि यही नोभेम्बर महिनाको अन्तिममा सुनकोशी करिडोर र बलेफीमा ‘हिमालयन वाइट वाटर च्यालेन्ज’ हुँदै छ । १६/१७ देशका प्रतिस्पर्धी बीच चारवटा विधामा प्रतिस्पर्धा हुँदै छ । भिजिट नेपाल २०२० को पूर्वसध्यामा हुने यो कार्यक्रमले पक्कै पनि नेपालबारेको प्रचार–प्रसारमा सघाउ पुग्ने विश्वास लिएका छौं ।
आउलान् त २० लाख पर्यटक ? सरकारले घोषणा गरेको महत्वाकांक्षी योजना ‘नेपाल भ्रमण वर्ष २०२०’ साँच्चिकै सार्थक हुने हो भने २० लाख पर्यटकको आगमनले नेपाली अर्थतन्त्रलाई योगदान दिनेछ । तर, लक्ष्यअनुसारको तयारी भने भएको देखिँदैन । साँच्चिकै २० लाख पर्यटकले नेपाल भ्रमण गर्छन् त भन्ने प्रश्न अहिले चुनौतीका रूपमा ठडिएको छ । अघिल्लो वर्षको सरकारी तथ्यांक हेर्ने हो भने सन् २०१८ मा हवाई मार्ग र स्थल मार्गबाट गरी जम्मा ११ लाख ७३ हजार पर्यटक नेपाल भित्रिएका छन् । सोहीअनुरूप २०२० मा थप २० लाख पर्यटक भित्र्याउनुलाई सामान्य भने मान्न सकिँदैन । खासगरी सरकारको कमजोर तयारी, निजी क्षेत्रको अन्योल, एक मात्र अन्तर्राष्ट्रिय विमानस्थल र त्यसको भद्रगोल अवस्था एवम् थप अन्य विमानस्थलहरुको अव्यावसायिकताले पनि यो लक्ष्य हासिल गर्न चुनौती थपिरहेको छ । नेपालको आर्थिक तथा सामाजिक विकासका सन्दर्भमा सरकारी तथा निजी क्षेत्रको सहकार्य अति आवश्यक हुन्छ । तर यसको सञ्चालन तथा व्यवस्थापनका सन्दर्भमा अनेकौं कठिनाइ पनि रहेका छन् । यी कठिनाइहरु हटाउन सकेको खण्डमा नेपालजस्तो कम विकसित मुलुकका सन्दर्भमा आर्थिक तथा सामाजिक विकासका लागि पर्यटन क्षेत्र महत्वपूर्ण मोडेल बन्न सक्दछ । देशभर छरिएर रहेका प्राकृतिक, ऐतिहासिक, धार्मिक, सँँस्कृतिक, पुरातात्विक सम्पदाहरुको स्थानीय निकाय, समुदाय तथा निजी क्षेत्रको समेत सहभागितामा संरक्षण, सम्वद्र्धन र दिगो व्यवस्थापन गरी विश्व पर्यटन बजारबाट अत्यधिक लाभ लिनसक्ने क्षमताको अभिवृद्धि गर्न सकेको खण्डमा मात्र भ्रमण वर्ष मनाउनुको सार्थकता रहनसक्छ । भू–बनोटका कारणले सृजित विश्वकै अद्वितीय प्राकृतिक तथा जैविक सम्पदाहरु र ऐतिहासिक, धार्मिक, साँस्कृतिक सम्पदाहरुको पहिचान संरक्षण र प्रवद्र्धनबाट पर्यटन क्षेत्रको विकास र विस्तार गर्न सक्नुपर्दछ । यसका लागि नयाँ–नयाँ पर्यटकीय स्थल र उपजहरुको पहिचान तथा पूर्वाधारको विकास गरी यस उद्योगलाई राष्ट्रिय अर्थतन्त्रको विकासको प्रमुख आधार बनाउन सकिन्छ । भ्रमण वर्षलाई लक्षित गरी खरिद गरेका नयाँ वाइडबडी विमानहरु भ्रष्टाचार र अनियमितताका काण्डमा जेलिएपछि दावी गरिएजस्तो उडान भर्न सकिरहेको छैन । पर्यटक आकर्षणको भरपर्दो माध्यम नै वायु सेवा भएकाले त्यही सेवा हाम्रो मुलुकमा गुणस्तरीय र भरपर्न योग्य नहुनुले पनि लक्ष्यमा पुग्न हम्मेहम्मे देखिन्छ । अर्कोतर्फ भ्रमण वर्षकै संघारमा पुराना गन्तव्यको प्रचार–प्रसार एवम् सौन्दर्यीकरण गर्नेतर्फ कुनै पनि क्षेत्रको क्रियाशीलतामा प्रभावकारिता देख्न सकिएको छैन । वर्षौंदेखि निर्माण गर्न थालिएका सडक पूर्वाधारहरु अझै पनि निर्माणकै चरणबाट गुज्रिरहेका छन् । अन्तर्राष्ट्रिय उडान संख्या बढाउन सक्दा पनि पर्यटक आगमनमा प्रभाव पर्ने देखिन्छ । मुलुकमा अहिले तीन तहका सरकारहरु सञ्चालनमा छन् । पर्यटन प्रवद्र्धनका लागि तिनै तहका सरकारले संघीय सरकारको नीति र उद्देश्यअनुरुप आ–आफ्ना प्रचारात्मक कार्यक्रमहरुको माध्यमबाट यो अभियानलाई टेवा पुर्रयाउन सक्दछन् । तिनै तहका सरकारहरुले आ–आफ्ना क्षेत्रभित्रका पर्यटकीय गन्तव्यहरुको प्रचार–प्रसार, जीर्णोद्धार एवं व्यवस्थापन गर्न सक्नुपर्दछ । तर, कतिपय स्थानीय निकायहरु यस्ता कुराहरुबाट बेखबरजस्तै देखिन्छन्् ।आन्तरिक खिचातानी र व्यक्तिगत मनोकांक्षामा लिप्त रहँदा गर्नुपर्ने जति काम गर्नसकिएका छैनन् । उनीहरुको सक्रियता बढाउन केन्द्र सरकारले कडाइका साथ निर्देशन दिएर अघि बढ्नुपर्ने देखिन्छ । अझै धेरै गन्तव्य स्थलहरु गुमनाम छन् । जो प्रचार–प्रसार एवं व्यवस्थापनको पर्खाइमा रहेका छन्, त्यस्ता ऐतिहासिक महत्व र गाथा बोकेका स्थलहरुको पहिचान र बजारीकरणले मात्र पर्यटन वर्ष सफल हुनसक्छ । पर्यटकहरु एउटै उद्देश्य र गन्तव्यमा आएका हुँदैनन् । विभिन्न क्षेत्रहरु जस्तै पर्वतारोहण, अध्ययन–अनुसन्धान, शिकार खेल्ने, दृश्यावलोकन गर्ने, पदयात्रा गर्नेजस्ता क्रियाकलापलाई प्राथमिकतामा राख्ने पर्यटकहरु छुट्याउनुपर्दछ । फरक–फरक उद्देश्य बोकेर आएका पर्यटकहरुका गुनासा एवं प्राथमिकतालाई सम्बोधन हुने गरी व्यवस्थापन गरिनुपर्दछ । उनीहरुलाई आवश्यक पर्ने दोभाषे, गाइड, अनुसन्धानदाता एवम् धार्मिक, साँस्कृतिक, भाषिक रुपमा समेत सक्षम सोधार्थीहरु तयार गरी अघि बढनुपर्दछ । सरकार भ्रमण वर्ष सफल हुन्छ भनेर भाषण गरिरहने तर राष्ट्रिय तथा अन्तर्राष्ट्रिय स्तरमा भने भ्रमण वर्षको आक्रामक प्रचार एवम् विज्ञापन गर्नभने नसक्ने अनि कसरी विदेशी पर्यटक नेपाल आउँछन् त रु यसका लागि सरकारले आफ्नो दौत्य सम्बन्ध स्थापना भएका मुलुकहरुमा कूटनीतिक पहलमार्फत् पनि पर्यटक आकर्षण गर्नसक्नुपर्दछ । हालै सम्पन्न भएका दुई छिमेकी मुलुक चीन र बंगलादेशका राष्ट्रपतिहरुको भ्रमणले पनि एक खालको सकारात्मक सन्देश भने अवश्यनै प्रवाह गरेको छ । यसै सेरोफेरोमा रहेर अन्य मुलुकहरुसँग पनि नेपाल भ्रमण गर्न प्रेरित गर्ने खालको सहयोग मागेर अघि बढ्न सक्नुपर्दछ । गरिदैछ,हुदैछ भन्नुभन्दा पनि ठोस रुपमा परिणामउन्मुख कामले मात्र भ्रमण वर्षले सफलता पाउन सक्छ । पर्यटनको माध्यमबाट ग्रामीण क्षेत्रको आर्थिक र सामाजिक स्तर सुधार्दै जाने क्रममा सरकार र पर्यटनसँग आवद्ध संघ–संस्था तथा निजी क्षेत्रको सामु एकातिर मुलुकमा भएका नयाँ–नयाँ पर्यटकीय गन्तव्य स्थल खोज्ने र त्यस क्षेत्रमा पर्यटकहरुको आगमनले वातावरणीय सन्तुलन कायम राख्दै कसरी बढाउने भन्नेतर्फ सरोकारवालाहरुको ध्यान जानु जरुरी छ । सरकारले विभिन्न मुलुकहरुमा रहेका नेपाली नागरिकहरुका माध्यमबाट आफ्नो मुलुकमा भएका विभिन्न पर्यटकीय गन्तव्यहरुका बारेमा प्रचार–प्रसार गराई भ्रमण वर्षकै निम्तोको रुपमा अभियान चलाउन सक्ने हो भने पनि यसले सकारात्मक सन्देश दिन सक्छ । यस अभियानमा गैरआवसीय नेपालीबाट सरकारले सहयोग लिन सक्नुपर्दछ । अहिले वैदेशिक रोजगारी र आप्रवासन गरी झण्डै ६० लाख नेपालीहरु मुलुकबाहिर छन् । उनीहरुले आफू कार्यरत देशका विभिन्न संघ–संस्थामार्फत सन्देश दिएर भ्रमणमा थप सहयोग पुर्रयाउन सक्छन् । हामीले कुनै एउटा क्षेत्र विशेषभन्दा पनि वहुआयामिक क्षेत्रसँग जोडिएर प्रचार–प्रसार गर्नुपर्नेमा त्यसो हुन सकिरहेको छैन । पर्यटक आकर्षणको एउटा महत्वपूर्ण माध्यम अतिथि सत्कार पनि हो । हामीले हाम्रा व्यवहार र बोलीचालीबाट पनि उनीहरुको मन जित्न सक्नुपर्दछ । त्यस्तै पर्यटनको गुणस्तरीय र उनीहरुको औशत बसाइ र खर्च गराइलाई बढाउन सक्ने खालका प्याकेजहरु दिनसक्ने हो भने मात्र भ्रमण वर्षको लक्ष्य हासिल हुनसक्ला । अन्यथा भ्रमण वर्ष केवल घोषणामै मात्र सीमित नहोला भन्न सकिन्न । भ्रमण वर्षलाई सफल बनाउन ठूला पूर्र्वाधार तथा योजनाहरुमा जोड दिँदै साना तथा अत्यावश्यक कामहरुलाई प्राथमिकतामा राखेर अघि बढ्नुपर्दछ । यो अभियान सरकारको मात्र नभएर सम्पूर्ण मुलुक र मुलुकवासीको भएकाले पनि सरकारका मन्त्री, कूटनीतिक नियोगका पदाधिकारी, निजी क्षेत्र, सार्वजानिक संघ–संस्था, शैक्षिक संघ–संस्थालगायत सम्बद्ध सबैको हातेमालोमा मात्र अभियानले सार्थकता पाउन सक्छ । छिमेकी मुलुकहरुसँग सीमा जोडिएका क्षेत्रहरुमा पर्यटकीय गन्तव्य महिचान गरी पर्यटक आकर्षण गर्ने अभियानको थालनी हुन सक्छ । भ्रमण वर्षलाई मात्र आधार बनाएर होइन कि समग्र मुलुकको पर्यटकीय गन्तव्यहरुलाई विश्वबजारमा चिनाउने अभियानका साथ अघि बढ्नुपर्ने देखिन्छ ।
खेल पर्यटनले दिँदै छ नेपाललाई नयाँ परिचय खेल पर्यटनको भिन्दाभिन्दै रूप हुन्छ। महँगो भौतिक पूर्वाधार निर्माण तथा चुस्त र दुरुस्त व्यवस्थापनको आधारमा विश्वको विभिन्न स्थानमा निश्चित अन्तरालमा हुने ओलम्पिक, फिफा विश्वकप जस्ता थुप्रै प्रतिष्ठित खेल प्रतियोगिताको आयोजनाबाट खेल पर्यटनको आकार बृहत् हुने गरेको छ। यसले प्रत्यक्ष तथा अप्रत्यक्षरूपमा आयोजक देशको अर्थतन्त्रमा सकारात्मक प्रभाव पारिरहेको हुन्छ। कुनै पनि खेल प्रतियोगितामा एकथरी खेलाडी पक्ष हुन्छ भने अर्काथरी दर्शक पक्ष। खेल आयोजनाकै कारणले पर्यटकका रूपमा ओइरिने दर्शकबाट हुने आय–आर्जन स्पोट्र्स टुरिजमसँग जोडिएको एउटा सुखद पक्षसमेत हो, जसको लोभमा विश्वस्तरको प्रतिष्ठित प्रतियोगिताको आयोजना गर्न देशहरूबीच तँछाड–मछाडसमेत हुने गरेको छ। नेपालको सन्दर्भमा भने खेल पर्यटनको प्रभाव बेग्लै छ। भौगौलिक बनावटअनुसारको साहसिक खेल आयोेजनाले नेपाल विश्वमै दुर्लभ खेलस्थलका रूपमा परिचित छ। सीमित स्रोत र साधनका बाबजुद पर्यटकीय दृष्टिकोणले नेपाललाई साहसिक खेलहरूको प्रमुख गन्तव्यका रूपमा विकास गर्न सकिने प्रशस्तै सम्भावना छन् । तर, आर्थिक शिथिलताका कारण तिनै खेल आयोजनाको आकारलाई व्यापक र परिष्कृत बनाउन नसक्नु अहिलेको प्रमुख चुनौतीसमेत हो, जसका कारण साहसिक खेलको माध्यमबाट विश्वमै दुर्लभ खेलस्थल बन्न सक्ने नेपालको सम्भावनाले गति लिन सकिरहेको छैन। नेपाललाई खेल पर्यटनको प्रमुख गन्तव्यस्थल बनाउने खेलमध्ये र्‍याफ्टिङको सम्भावना प्रबल रहेको छ । विगतको तुलनामा अहिले खेल पर्यटनको महत्व बढे पनि कछुवाको गति लिइरहेको छ। विगतमा व्यावसायिक मुनाफाका लागि मात्र सञ्चालन हुने साहसिक खेलहरू अहिले बाह्यदेखि आन्तरिक पर्यटकको समेत उत्साहजनक सहभागिताले नेपालमा स्पोट्र्स टुरिजमको महत्व बढ्न थालेको छ। वर्तमान परिप्रेक्षमा साइक्लिङ, हाई अल्टिच्युड म्याराथन, हाई अल्टिच्युड ट्रेनिङ सेन्टर, र्‍याफ्टिङ, कायाकिङ, क्यानोयिङ, रक क्लाइम्बिङ, बन्जी जम्पिङ, प्याराग्लाइडिङ, ट्रायथलन, हात्तीपोलो प्रमुख पर्यटकीय खेलका रूपमा बामे सर्दै छन्। यसबाहेक केही समयअघि विश्वकै सबैभन्दा उचाइमा खेलिएको गल्फले पनि यदि निरन्तरता पाउने हो भने नेपाली खेल पर्यटनमा नयाँ अध्यायको शुरुआत हुने निश्चित छ । हुनत नेपालमा नदीनालासम्बन्धी खेल र उच्च भू–भागमा गरिने साइक्लिङ तथा दौड प्रतियोगिता पुरानै भए पनि उचित प्रचार–प्रसारको अभावका कारणले व्यापकता पाउन नसकेको देखिन्छ। कठिन भौगौलिक बनावटका बाबजुद पनि खेल पर्यटनको विकासलाई आधार मान्ने हो भने स्विट्जरल्यान्ड नेपालका लागि राम्रो उदाहरण बन्न सक्छ। विश्वका अधिकांश राष्ट्रका मानिस स्विट्जरल्यान्डको खेल पर्यटनबाट आकर्षित हुने गरेका छन्। विशेषतः स्विट्जरल्यान्डले आइस स्केटिङ जस्ता हिउँसम्बद्ध खेलमार्फत नाम र दाम दुवै आर्जन गरिरहेको छ। त्यसबाहेक विश्वका कतिपय राष्ट्रका खेलाडीले प्रतिष्ठित प्रतियोगिताको तयारीका क्रममा उच्च भेगीय अर्थात् ‘हाई अल्टिच्युड’ प्रशिक्षणका लागि स्विट्जरल्यान्डलाई मुख्य गन्तव्यका रूपमा रोज्ने गरेका छन्। तर, यथेस्ट खेल पर्यटनका सम्भावना रहे पनि नेपालले अहिलेसम्म अपेक्षाकृत लाभ उठाउन सकेको देखिँदैन । वर्तमान अवस्थामा अत्याधुनिक भौतिक तयारी र ठूलो बजेटमा खेल आयोजना गर्न नसके पनि बृहत् प्रचार–प्रसारमार्फत कम लगानीमै स्पोट्र्स टुरिजमको आयोजनालाई व्यापक गर्न सकेमा नेपाल खेल पर्यटनको स्वर्ग बन्नेमा दुईमत नहोला । नेपाललाई खेल पर्यटनको प्रमुख गन्तव्यस्थल बनाउने खेलमध्ये र्‍याफ्टिङको सम्भावना प्रबल रहेको छ । ¥याफ्टिङका लागि नेपाली नदीनाला विश्वकै उदाहरणीय मानिन्छन्। नेपाल जस्तो र्‍याफ्टिङको माहाल सायदै विश्वको अन्य देशमा उपलब्ध छ। विशेषतः र्‍याफ्टिङका लागि आवश्यक ६ किसिमका नदी नेपालमा प्रशस्तै छन् । सन् १९६८ मा नेपालमा पहिलोपटक दुई फ्रेन्च नागरिकले सुनकोशी नदीमा र्‍याफ्टिङ खेलेको तथ्यहरूमा उल्लेख भए पनि ७० को दशकमा जर्मनीका कुर्ट जोर्गेस्टइन तथा अन्य दुई अमेरिकी नागरिकले पनि त्रिशूली र सुनकोशी नदीमा र्‍याफ्टिङ खेलेको प्रमाण भेटिन्छ। तर, विगतलाई केलाउने हो भने नेपालमा र्‍याफ्टिङ खेलको रूपमा भन्दा आय–आर्जनको माध्यममा नै सीमित भएको पाउँछौं। नेपालमा सन् २००१ मा पहिलोपटक अन्तर्राष्ट्रियस्तरको र्‍याफ्टिङ प्रतियोगिता शुरू भएको थियो। सन् २०११ सम्म भोटेकोशीमा उक्त प्रतियोगिता हुँदै आए पनि २०१२ बाट त्रिशूली नदीमा उक्त प्रतियोगिता हुन थालेको हो । इन्टरनेसनल र्‍याफ्टिङ फेडेरेसन (आईआरएफ) विश्वभरिको र्‍याफ्टिङको छाता संगठनका रूपमा स्थापित छ। यसले विश्वभरि आयोजना हुने र्‍याफ्टिङसम्बन्धी खेल गतिविधिमाथि सहयोगीको भूमिका निर्वाह गर्दै आइरहेको छ। पछिल्ला पाँच वर्षको आँकडा हेर्ने हो भने विश्वका पाँच महादेशमा र्‍याफ्टिङ प्रतियोगिता आयोजनामा आईआरएफले नै नेतृत्वदायी भूमिका खेलेको छ। तर, र्‍याफ्टिङको पर्यायका रूपमा परिचित नेपाल भने अझै त्यस्ता विश्वस्तरको प्रतियोगिता आयोजनाबाट वञ्चित छ। छिमेकी राष्ट्र भारतको सिन्ध नदीमा समेत मध्यमस्तरको विश्व प्रतिष्ठित र्‍याफ्टिङ प्रतियोगिता हुने गरे पनि नेपालमा भने विश्वस्तरको प्रतियोगिताको कुनै लक्षणसमेत देखिँदैन। सन् १९९० मा साइबेरियाको चुया नदीबाट र्‍याफ्टिङको सबैभन्दा प्रतिष्ठित प्रतियोगिता विश्व र्‍याफ्टिङ च्याम्पियनसिपको पहिलो संस्करणको थालनी भएको थियो। साइबेरियादेखि शुरू भएको उक्त प्रतियोगिताले दुई दशक पार गरिसक्दा पनि नेपालमा भने ¥याफ्टिङ व्यावसायिक आय–आर्जनको दायराभित्र नै सीमित बनिरहेका छन्। यसबाहेक ट्रेकिङ एजेन्सिज एन्ड एसोसिएसन अफ नेपाल (टान) ले शुरू गरेको इन्टेरनेसनल इको च्यालेन्ज प्रतियोगिताले नेपालको पर्यटन खेलकुदमा नयाँ आयाम थप्दै आएको छ। उचित पुरस्कारसहित सन् २०१३ को अगस्तमा पहिलोपटक आयोजना गरिएको सो प्रतियोगितामा तीनवटा खेललाई गाँसेर विजेताको निर्णय हुने गरेको छ, जसअन्तर्गत दौड, साइक्लिङ र र्‍याफ्टिङलाई एउटै खेल मातहत खेलाइन्छ। उक्त प्रतियोगितामा पहिलो संस्करणका प्रतिस्पर्धीले भूतखेलको मैदानबाट टोखा हुँदै पानी मुहानसम्मको ६.५ किलोमिटर दौड, पानी मुहानबाट नागार्जुनस्थित शिवपुरी राष्ट्रिय निकुञ्जदेखि सुन्दरीजलसम्मको १४.५ किलोमिटर साइक्लिङ र सुन्दरीजलदेखि गोकर्णसम्मको बागमती नदीमा ७.५ किलोमिटर र्‍याफ्टिङ गरेका थिए। विशेषतः विदेशी पर्यटकलाई नेपालमा आकर्षित गर्ने उद्देश्यले आयोजनाको थालनी गरिएकोको यस प्रतियोगिताले आन्तरिक पर्यटकलाई पनि लोभ्याउन थालेको छ। नेपालको परिप्रेक्षमा पर्यटन खेलकुदको आयोजनाको कुरा चल्दा साइक्लिङ, एभरेस्ट म्याराथन र प्याराग्लाइडिङलाई बिर्सन नहुने नामका रूपमा लिनुपर्ने हुन्छ। अझ यीमध्ये पनि एभरेस्ट म्याराथन र साइक्लिङ त अग्रपंक्तिमा नै आउने गरेका छन् । एभरेस्ट म्याराथन  विश्वकै सर्वोच्च शिखर सगरमाथाको काखमा आयोजना हुने एभरेस्ट म्याराथन संसारकै उच्च भागमा हुने एक्लो दौड प्रतियोगितासमेत हो। यो प्रतियोगिताले नेपाली पर्यटन क्षेत्रमा सकारात्मक ऊर्जा थप्ने काम गरेको छ। एभरेस्ट म्याराथनको कुरा गर्दा ब्रिटिस नागरिकद्वय जान टर्नर र टोनी हन्टललाई बिर्सन मिल्दैन । सन् १९८५ मा यी दुई ब्रिटिस नागरिकले विश्वव्यापीरूपमा उक्त म्याराथनको प्रचार–प्रसार गरेपछि संसारभरिबाट धावक नेपाल ओइरिन थालेका हुन्। यसले आजसम्म हरेक मे २९ का दिन निरन्तरता पाइरहेको छ। २०७२ मा आएको महाभूकम्पका कारणले भने एकपटक अक्टोबरमा उक्त प्रतियोगिता सारिएको थियो । सन् २००३ देखि भने सगरमाथाका प्रथम आरोहीहरू तेञ्जिङ शेर्पा र एडमन्ड हिलारीको नाम जोडी तेन्जिङ हिलारी एभरेस्ट म्याराथनका रूपमा यो प्रतियोगिता आयोजना हुँदै आएको छ। १७ हजार १ सय फिटको उचाइमा अवस्थित गोरकशेपदेखि ११ हजार ३ सय फिटको उचाइमा रहेको नाम्चे बजारमा टुंगिने एभरेस्ट म्याराथन प्रतियोगिताको महत्व निक्कै बढिसकेको छ। यसमा तीनपटकका लगातारका दौड विजेता हरिबहादुर रोकायाको नाम ‘गिनिज बुक अफ वल्र्ड रेकर्ड’ मा दर्ता भएबाट प्रस्ट हुन्छ। साइक्लिङ   विश्वमा साइक्लिङ खेलको प्रभाव अत्यधिक रहेको छ। साइक्लिङ खेल ओलम्पिकदेखि महादेशीय प्रतिष्ठित प्रतियोगिताहरूमा समेत समावेश हुने गरेको छ। नेपालमा पनि यसको लोकप्रियता बढ्दो छ। साइक्लिङमार्फत नेपालले प्रतिष्ठित अन्तर्राष्ट्रिय प्रतियोगिताहरुमा अहिलेसम्म जिब्रो टोक्ने नतिजा नल्याए पनि प्रतियोगिता आयोजनाको सन्दर्भमा भने धेरै हदसम्म सन्तोष मान्नुपर्ने अवस्था छ। हुन त नेपालमा छिटफुटरूपमा केही अन्तर्राष्ट्रियस्तरको साइक्लिङ प्रतियोगिता हुन थालेको डेढ दशक नाघिसकेको छ जसमध्ये सन् २००१ र २००२ मा हिमालयन माउन्टेन बाइकको आयोजनामा गरिएको साइक्लिङ प्रतियोगिता विश्वप्रसिद्ध नेसनल जियोग्राफिक च्यानलमार्फतसमेत प्रसारण गरिएको थियो । तर, त्यसको केही समयपश्चात् भने माओवादी द्वन्द्वले गर्दा नेपालमा बामे सर्दै गरेको खेल पर्यटन ओझेलमा प¥यो । सन् २००८ बाट भने नेपालमा साइक्लिङ प्रतियोगिता पुनः ब्यँुतियो । एसियन माउन्टेन बाइक च्याम्पियनसिप जस्तो प्रतिष्ठित प्रतियोगिता नेपालले नै सफलतापूर्वक आयोजना गर्‍याे । एसियाका १६ देश सम्मिलित उक्त प्रतियोगितामा नेपाली साइक्लिस्ट सज्जन राजवंशीले सातौं स्थान प्राप्त गरेका थिए। त्यस्तै गरी विश्वकै उच्चस्थानमा शृंखलाबद्धरूपमा १० दिन र पाँच दिन आयोजना हुने याक–अट्याक र याकरु साइक्लिङ जस्ता दुर्लभ प्रतियोगिताले नेपालको पर्यटन खेलकुदमा थप ऊर्जा थप्न थालेको छ। अन्नपूर्ण सर्किटभित्र पर्ने ५ हजार ४ सय १६ मिटरमा अवस्थित थोरुङ ला पासमा हुने सो प्रतियोगिताले व्यापक प्रचार–प्रसार पाउने हो भने साइक्लिङ खेलमार्फत पनि नेपाली पर्यटन उद्योगलाई ठूलो टेवा पुग्नेछ। प्याराग्लाइडिङ  गत वर्ष इन्डोनेसियामा सम्पन्न एसियाली खेलकुदमा नेपाललाई २० वर्षपछि रजत दिलाउने खेल हो प्याराग्लाइडिङ । हावामा प्लास्टिकबाट निर्मित वस्तुको आडमा चराजस्तै उड्न मिल्ने खेललाई भनिने हो प्याराग्लाइडिङ। विश्वमा प्याराग्लाइडिङ खेल पुरानो भइसकेको छ। सन् १९९२ मा प्याराग्लाइडिङको विश्व प्रतियोगितामा जर्मनीका उली वेसमेकरले पहिलो उपाधि जितेबाट यो कुरा प्रस्ट हुन्छ। नेपालमा भने हवाई खेलकुद संस्था ९ना० ले प्याराग्लाइडिङलाई स्पोट्र्स टुरिजमका रूपमा विकास गर्न अग्रसरता देखाउँदै आएको छ । केही वर्षअघि पोखरामा साहसिक प्याराग्लाइडिङको गन्तव्य बनाउन प्यारालाइडिङको प्रि–वल्र्डकप तथा सन् २०१८ मा स्याङ्जामा भएको प्याराग्लाइडिङ एकुरेसी वल्र्ड कप आयोजनाले यसको पुष्टि हुन्छ। यसअनुसार नेपालले विश्वकप आयोजना गर्न सक्ने क्षमता भएको एकमात्र खेलका रूपमा प्याराग्लाइडिङलाई लिइन्छ। थुप्रै अन्तर्राष्ट्रिय व्यावसायिक पाइलटले यस खेलमार्फत नेपालमा उड्ने सपना साँचेको भेटिन्छन् । प्याराग्लाइडिङका लागि साराङकोट क्षेत्र विश्वकै दुर्लभ र उत्कृष्ट स्थलमध्येको एक हो। साराङकोट बाह्रैमास उडान गर्न मिल्ने स्थलका रूपमा परिचित छ। कतिपय विदेशी पर्यटक त साराङकोटमा उड्ने लक्ष्यका साथ नै नेपाल ओइरिएका हुन्छन्। साराङकोटको १४ सय ५० मिटरको उचाइबाट ‘टेकअप’ गरी फेवातालको सिरान खपौदीमा ‘ल्यान्डिङ’ जोन रहेको छ। यसका कारण प्याराग्लाइडिङले नेपाललाई भिन्न परिचय दिएको छ । नेपालमा पहिलोपटक आयोजना भएको प्याराग्लाइडिङको विश्वकपमा २० भन्दा बढी देशका प्याराग्लाइडिङ पाइटलको सहभागिताले यो खेलस्पोट्र्स टुरिजमका रूपमा विकास हुने आधार बनिरहेको छ। केही समयअघि महाभूकम्पका कारण साराङकोटको अवस्था अस्तव्यस्त बने पनि पोखरामा प्याराग्लाइडिङ च्याम्पियनसिप शुरू भएको भने करिब दुई दशक पुगिसकेको छ। प्याराग्लाइडिङमा ओभरअलदेखि एक्रोब्याट्स, स्पट ल्यान्डिङ, क्रस कन्ट्री, बेस्ट र्‍याफ्टल्यान्डिङ जस्ता स्पर्धामा प्रतिस्पर्धा हुने गरेको छ। हाई अल्टिच्युड ट्रेनिङ सेन्टर   कठिन भौगौलिक बनावटका बाबजुद पनि खेल पर्यटनमा लगानी गर्ने हो भने खर्चको आधारमा महँगो स्विट्जरल्यान्डको विकल्प नेपाल बन्न सक्छ । विश्वका अधिकांश मान्छे स्विट्जरल्यान्डको खेल पर्यटनबाट आकर्षित हुने गरेका छन् । विशेषतः स्विट्जरल्यान्डले आइस स्केटिङ जस्ता हिउँसम्बद्ध खेलमार्फत नाम र दाम दुवै आर्जन गर्दै आइरहेको छ । त्यसबाहेक विश्वका कतिपय राष्ट्रका खेलाडीहरुले प्रतिष्ठित प्रतियोगिताको तयारीका क्रममा उच्च भेगिए अर्थात् ‘हाई अल्टिीच्युड’ प्रशिक्षणका लागि स्विट्जरल्यान्डलाई प्रमुख गन्तव्यका रूपमा रोज्ने गरेका छन् । तर, यथेष्ट खेल पर्यटनको सम्भावना भए पनि नेपालले अहिलेसम्म अपेक्षाकृत लाभ उठाउन सकिरहेको छैन । वर्तमान अवस्थामा अत्याधुनिक भौतिक तयारी र ठूलो बजेटमा खेल आयोजना गर्न सहज छैन । तर, व्यापक प्रचारमार्फत छोटो समय र कम लगानीमै साहसिक खेल प्रतियोगिताको प्रवद्र्धन गरेमा नेपाललाई खेल पर्यटनको प्रमुख गन्तव्यस्थल बनाउन कसैले रोक्न सक्दैन । फिसिङ कम्पिटिसन  जीवन धान्नलाई बल्छी हान्ने प्रचनलले पछिल्लो समयमा स्पोट्र्स टुरिजमका रूपमा लिएको छ । विश्वमा मनोरञ्जनात्मक खेलका रूपमा रहे पनि नेपालको प्राकृतिक विविधताले गर्दा यो खेल पर्यटन खेलका रूपमा रूपान्तरित हुने क्रममा छ। हाल वर्षेनि पोखराका ताल तलैयामा स्वदेशी तथा विदेशीको सहभागितामा ‘फिसिङ कम्पिटिसन’ हुँदै गरेको छ । यस खेलमा सहभागीले दुईवटा आधुनिक फिसिङ रड प्रयोग गर्न पाउने नियम छ । यस प्रतियोगिता करिब एक दशक पार गर्ने तरखरमा छ । स्वदेशी र विदेशी पर्यटकको व्यापक सहभागिताले गर्दा यस खेलको उचाइ पनि बढ्दो छ ।  
नेपाल भ्रमण वर्ष : पर्यटन क्षेत्रको पुनर्जीवनको अवसर राजु श्रेष्ठ  पृष्ठभूमि नेपाल भ्रमण वर्ष २०२० शुरू हुन अब एक महिना बाँकी छ। सरकारले अत्यान्तै महत्वाकांक्षी कार्यक्रमका रूपमा लिएको भ्रमण वर्षको सफलतासँगै मुलुकको पर्यटन उद्योगको दिशा निर्धारण गर्ने भएकाले भ्रमण वर्षलाई निजी क्षेत्रले पनि यसलाई महत्व नै दिएको देखिन्छ। विश्वका १ सय ९८ वटा मुलुकमध्ये उत्कृष्ट पर्यटन गन्तव्यमध्ये नेपाल १० वटाभित्र पर्ने भए पनि तुलनात्मकरूपमा विकास हुन सकेको छैन। लामो द्वन्द्व, राजनीतिक अस्थितरता, प्राकृतिक विपद्जस्ता कारणले नेपालको पर्यटन क्षेत्रका निम्ति बाधक बन्दै आएका थिए। द्वन्द्वको चपेटाबाट उन्मुक्ति, राजनीतिक स्थितातर्फ मुलुक र प्राकृतिक विपद्बाट तग्रिँदै गएको स्थितिमा अब नेपालले पर्यटन क्षेत्रको विकासमा फड्को मार्नुपर्ने भन्ने पक्षमा सम्भवत सबैको एकमत छ। नेपालमा पर्यटक आकर्षणका निम्ति यहाँको प्राकृतिक सुन्दरता, भौगोलिक बनाबट, मौलिक कला संस्कृति र यहाँका जनताको मुस्कान नै प्रमुख साधन हुन्। नेपाललाई प्रकृतिले बरदानस्वरुप दिएको अनुपम सुन्दरता, यहाँको भौगोलिक बनाबट, मौलिक कला, संस्कृति, सम्पदा, रहनसहनले पक्कै पनि फरक भूगोल र परिवेशबाट आएको मानिसलाई आकर्षित गर्छ। हामी आफैंलाई त्यसको महŒव नहुन पनि सक्छ। तर, नेपाल आउने विदेशीका निम्ति उल्लेखित विषयले रोमाञ्चित गराउँछ। राजनीतिक परिवर्तनको एउटा अध्यय पूरा भएपछि अब आर्थिक विकासको कदम चाल्नुपर्छ, भन्ने विषय आमजनताको अपेक्षा छ। लामो समयसम्म गरिबी र अभावमा जीवन बितेकाहरूले अब परिवर्तनको आभाष गर्न सक्नुपर्छ। आर्थिकरूपमा सबल भएपछि मात्रै राजनीतिक परिवर्तनले स्थायित्व प्राप्त गर्छ भन्ने तत्वबोध नेतृत्वलाई भएको हुनुपर्छ। तत्कालीन अवस्थामा नेपालमा औद्योगिक उत्पादन वृद्धि गरेर निर्यात बढाउने र आर्थिक रूपमा आफूलाई सबल बनाउने सम्भावना कम देखिन्छ। त्यसैले आफूसँग भएको स्रोतको उपयोग गर्नु नै पहिलो विकल्प हुन सक्छ। यतिखेर नेपालको सन्दर्भमा आर्थिक रुपान्तरणका निम्ति पहिलो विकल्प भनेकै पर्यटन विकास हो। जसका लागि आयोजना गरिएको नेपाल भ्रमण सन् २०२० अहिले संघारमै आएको छ। चुनौती सरकारले नेपाल भ्रमण वर्ष सन् २०२० मा पर्यटक आवागमनको संख्या २० लाख पु¥याउने लक्ष्य लिएको छ, सामान्यतया यो लक्ष्य औसत नै हो। केही निश्चित क्षेत्रमा सुधार गरेको अवस्थामा यो लक्ष्य भेटाउन गाह्रो नभएको सरोकारवालाको कथन छ। नेपाल आउने पर्यटकलाई कुन क्षेत्रमा केन्द्रित गराउने, उनीहरूको रुचीको विषय के हो, बहाम्रो प्राथमिकता केमा छ, हाम्रो पहिचान के हो भन्ने कुरा निक्र्यौल गरेर सोहीअनुसारको बजारीकरण गरेको स्थितिमा त्यो संख्यालाई भेट्टाउन मुस्किल छैन। पर्यटकको संख्यामात्रै हेरेर भ्रमण वर्षको सफलता हेर्न नहुने तर्क पनि एकथरीले अगाडि सारेका छन्। संख्या एउटा मँध्यम हो त्यसका अलवा पर्यटकलाई सन्तुष्ट गराउने र उनीहरूबाट बढीभन्दा बढी खर्च गराउनुपर्ने अर्को पाटो रहेको यस क्षेत्रका अगुवाहरूको भनाइ छ। निश्चय पनि नेपालमा पर्यटकहरू छुट्टी मनाउन र मनोञ्जन गर्न आउने हुन्। उनीहरूको अवश्यकताअनुसार नेपालको पहिचान झल्किने किसिमको पूर्वाधार विकास गर्नुपर्ने देखिन्छ। नेपालको प्रकृतिसँग मेल खाने, यहाँको कला र संकृतिलाई सुहाउने कुरालाई व्यावसायिककरण गर्नुपर्ने आवश्यकता छ। विद्यमान अवस्थामा सरकारका साथै निजी क्षेत्र पनि योे आवश्यकताभन्दा बाहिर जान खोजेको हो कि भन्ने संकेत छ। पक्कै पनि नेपाल आउने पर्यटक भौतिक सुख प्राप्तिका लागि होइन, प्रकृतिसँग रमाउन, सक्षात्कार हुन आउने हुन्। त्यसकारण सबै पक्षले त्योअनुसारको वातावरण निर्माण गर्नुपर्छ। अहिले नेपाल आउने पर्यटकको बसाइँ अवधि निक्कै थोरै भएको र खर्च पनि न्यून गर्दै आएको गुनासो छ। पर्यटकलाई आकर्षित गरी औसत नेपाल बसाइँ लम्ब्याउने विषयमा अहिले सरोकारवालाबीच चर्चा भइरहेको छ। अहिले पर्यटकहरूको औसत नेपाल बसाइँ एक साताभन्दा थोरै बढी मात्रै रहेको छ। पर्यटकको बसाइँ लम्ब्याउने र उनीको औसत खर्च वृद्धि नगरेसम्म पर्यटन क्षेत्रको विकास र यसबाट राजस्व वृद्धि हुन नसक्ने सरोकारवालाको जोड छ। नेपाल पर्यटन बोर्डको तथ्यांकअनुसार सन् २०१७ मा एक जना पर्यटकले प्रतिदिन ५४ डलर खर्च गरेका थिए। तर, सन् २०१८ मा त्यो बढ्नुको साटो घटेर प्रतिदिन ४४ डलरमा झरेकोे छ। त्यस्तै पर्यटककौ औसत नेपाल बसाइँ अवधि गतवर्ष १२ दशमलव ६ दिन थियो भने यो वर्ष १२ दशमलव ४ दिनमात्रै रहेको छ। पर्यटकको नेपाल बसाइँ र खर्चको दर घट्दै जाँदा नेपाल भ्रमण वर्षको सफलताको मापदण्ड केलाई बनाउने भन्ने प्रश्न पनि नेतृत्वका सामु छ। पछिल्लो तथ्यांकअनुसार भारत र चीनबाट आउने पर्यटकको संख्या उच्च रहेको छ। सन् २०१९ को अक्टोबरसम्म नेपालमा पर्यटक आवागमनको संख्या ८ प्रतिशतले वृद्धि भएको छ। पर्यटन बोर्डका अनुसार सन् २०१९ को अन्त्यमसम्म १० प्रतिशतले पर्यटक बढ्ने अनुमान गरिएको छ। सन् २०२० मा २० लाख पर्यटक भिœयाउन सन् २०१८ मा ३० प्रतिशत र २०१९ मा ३० प्रतिशत पर्यटक बढेको भए २०२० मा २० लाख पर्यटक नेपाल भित्रिने निश्चित हुने थियो। तर, वृद्धिदर सुधार भएको छैन। एकातिर संख्यामा सुधार हुन सकेको छैन भने अर्कोतिर खर्च र बसाइँ अवधि पनि घट्दो हुँदै गएकाले भ्रमण वर्षको सफलता चुनौतीपूर्ण छ। विगतमा कस्तो थियो  ? नेपाल पर्यटन बोर्डको तथ्यांकअनुसार सन् १९९७ मा ४ लाख २१ हजार ८ सय ५७ जना पर्यटकले नेपाल भ्रमण गरेका थिए। त्यस्तै पहिलो नेपाल भ्रमण वर्ष सन् १९९८ मा अघिल्लो वर्षको तुलनामा ९ प्रतिशतले बढेर ४ लाख ६३ हजार ६ सय ८४ जना पर्यटक नेपाल भ्रमण गरेका छन्। यो वर्ष नेपालले ५ लाख पर्यटक भित्र्याउने लक्ष्य लिइएको थियो। सन् १९९९ मा यसको ६ प्रतिशतले बढेर ४ लाख ९१ हजार ५ सय ४ जना पर्यटकले नेपाल भ्रमण गरेका छन्। त्यसपछि नेपालमा द्वन्द्वको चपेटा परेका कारण त्यसपछिका वर्षमा पर्यटकको संख्या घटेको देखिन्छ। तर, सन् २०१६ देखि भने उल्लेख्य सुधार भएको छ। सन् २०१९ को अक्टोबरसम्म ९ लाख ७५ हजार ५ सय ७५ जना पर्यटक नेपाल आएका छन्। सन् २०१९ मा पर्यटकको संख्या कम हुनुको कारण एयरपोर्टको समस्या र नेपालमा डेंगुको त्रास मुख्य कारण रहेको पर्यटन व्यवासयीहरूको भनाइ छ। सन् २०१८ मा ११ लाख ७२ हजार पर्यटक भित्रिएका थिए। सन् २०१९ मा १५ लाख र सन् २०२० मा २० लाखको महत्वकांक्षी योजना सरकारको छ। पर्यटन विभागका अनुसार राष्ट्रिय निकुञ्ज र जंगल सफारीका लागि सन् २०१७ मा ६, लाख ४ हजार ९१ जना, सन् २०१८ मा ६ लाख ९९ हजार ५ सय ५२ जना पर्यटक पुगेका छन् भने पशुपति क्षेत्रमा भारतीयसहित सन् २०१७ मा १ लाख २४ हजार १ सय ८० जना, सन् २०१८ मा १ लाख ६३ हजार ३ सय ११ जना पर्यटक पुगेका छन्। लुम्बिनी क्षेत्रमा सन् २०१७ मा १ लाख ४५ हजार ७ सय ९६ जना, सन् २०१८ मा १ लाख ६९ हजार १ सय ८० जना पर्यटक पुगेका छन्। त्यस्तै मनास्लु टे«किङका लागि सन् २०१७ मा ५ हजार ७ सय ४५ जना, सन् २०१८ मा ७ हजार ३ सय ७१ जना पर्यटक पुगेका छन्। मुस्ताङ ट्रेकिङका लागि सन् २०१७ मा ६ हजार ६ सय ३२ जना, सन् २०१८ मा ४हजार १ सय १६ जना पर्यटक पुगेका छन्। हुम्ला ट्रेकिङका लागि सन् २०१७ मा १३ हजार ३ सय ९८ जना, सन् २०१८ मा १०हजार ८ सय १४ जना पर्यटक पुगेका छन्। तल्लो डोल्पा ट्रेकिङका लागि सन् २०१७ मा ९ सय २४ जना, सन् २०१८ मा १ हजार २ सय २२ जना पर्यटक पुगेका छन्। माथिल्लो डोल्पामा ट्रेकिङका लागि सन् २०१७ मा ४ सय २५ जना, सन् २०१८ मा ५ सय २५ जना पर्यटक पुगेका छन् भने कञ्चनजंघा ट्रेकिङका लागि सन् २०१७ मा १ हजार ८ जना, सन् २०१८ मा ९ सय ७० जना पर्यटक पुगेका छन्। त्यसैगरी सन् २०१८ मा छुट्टी मनाउनका लागि ७,लाख ३ हजार ८ सय ४३ पर्यटक नेपाल आएका थिए। जुन अघिल्लो वर्षको तुलनामा ६ दशमलव ४९ प्रतिशतले बढी हो। धार्मिक पर्यटनका लागि १ लाख ८७ हजार ६ सय ९२ जना तीर्थयात्री नेपाल आएका थिए। यो अघिल्लो वर्षको तुलनामा २४ दशमलव ८६ प्रतिशतले बढी हो। त्यस्तै हिमाल आरोहण र ट्रेकिङका लागि १ लाख ६९ हजार १ सय ८० जना पर्यटक नेपाल आएको पर्यटन विभागका तथ्यांक रहेको छ। यो अघिल्लो वर्षको तुलनामा ५५ दशमलव ५४ प्रतिशतले बढी हो। अन्य उद्देश्यले १ लाख १२ हजार ३ सय ५७ पर्यटक नेपाल आएका थिए। जुन अघिल्लो वर्षको तुलनामा ४१ दशमलव ४२ प्रतिशतले बढी हो। त्यस्तै सन् २०१८ मा ६ लाख २४ हजार ९ सय २८ जना पुरुष पर्यटकले नेपाल भ्रमण गरेका थिए। यो अघिल्लो वर्षको तुलनामा १८ दशमलव ४५ प्रतिशत बढी हो। महिलाको संख्या पुरुषको भन्दा कम भए पनि वृद्धिदर भने बढी छ।महिला पर्यटक सन् २०१८ मा ५ लाख ४८ हजार १ सय ४४ जनाले नेपाल भ्रमण गरेका छन्। यो अघिल्लो वर्षको तुलनामा २१ दशमलव ४४ प्रतिशतले बढी हो। पूर्वाधार कस्तो छ ?   नेपाल पर्यटन बोर्डको तथ्यांकअनुसार तारे होटलको संख्या सन् २०१८ मा १ सय २९ वटा, पर्यटकीय होटल १ हजार १ सय २५ गरी बेड संख्या ४० हजार ८ सय ५६ रहेको थियो। भ्रमण वर्षलाई लक्षित गरी राजधानीका सिटी होटल कालीमाटी, होटल क्राउन इम्पेरियल रविभवन, एभरेस्ट हस्पिटालिटी नक्साल, अकला होटल धुम्बाराही र होटल ली शेर्पा सञ्चालनमा आउने क्रममा छन्। त्यस्तै राजधानीबाहिर रारा परियोजना, होटल टाइगर वान रूपन्देही, होटल पवन प्यालेस लुम्बिनी, भेगास सिटी इन्टरटेन्मेन्ट र होटल मेची क्राउनलगायतका छन्। सरकारले आन्तरिक एवम् बा≈य पर्यटक आकर्षित गर्न १ सय ९२ वटा गन्तव्यको प्रवद्र्धन गर्ने योजना बनाएको छ। त्यस्तै सन् २०१८ को तथ्यांकअनुसार कुल ट्राभल्स एजेन्सी ३ हजार ५ सय ८, ट्रेकिङ एजेन्सी २ हजार ६ सय ४९, कुल टुरिस्ट गाइड ४ हजार १ सय २६, कुल ट्रेकिङ गाइड १६ हजार २ सय ४८ जना रहेका छन्। पहिला देश अनि विदेश सरकारले विदेशी पर्यटकलाई आकर्षित गर्नका लागि विभिन्न प्रवद्र्धनात्मक कार्यक्रम अगाडि सारेको छ। तर, पछिल्लो समयमा नेपालीहरू घुम्नका लागि विदेश जाने प्रचलन पनि बढ्दै गएको छ। दशैं तिहारलगायतका लामो बिदाको मौका पारेर नेपालीहरू प्रायः दुबई, थाइल्यान्ड, इण्डोनेसिया, सिंगापुर, भारतलगायतका मुलुकमा जाने गरेका छन्। देश विदेश घुम्नु आफैंमा राम्रोे संकेत पनि हो। विदेशको विकास, प्रविधिको प्रयोगलगायतका कुराले पक्कै पनि मानिसमा सकारात्मक ऊर्जा ल्याउँछ। तर, जुन मानिसले आफ्नै मुलकका पर्यटकीय क्षेत्रको भ्रमण गरेको छैन भने त्यो व्यक्ति विदेशमा गएर कसरी आन्नद लिन सक्छ। लुम्बिनी नपुगेको व्यक्ति श्रीलंका र थाइल्यान्डका गुम्बा हेरेर के मज्जा लिन सक्छ, सौराह नगएकाले कसरी विदेशमा जंगल सफारी गर्न सक्छ। मनाङ, मुस्ताङ रारा, शे–फोक्सुन्डो नगएकाले कसरी स्वीटरल्यान्डमा रमाउन सक्छ। त्यसैले पहिले देश घुमौं अनि विदेश जानुपर्छ। देश नै नघुम्दै विदेशमा छुट्टी मनाउन जाने नेपालीलाई सुहाउँदैन। हिजोआज देखासिकी गर्दै विदेशमा घुम्न जाने र विदेशमा कार्यक्रम राख्ने कम्पनी तथा संघसंस्थाहरू यसतर्फ गम्भीर भएर सोच्नुपर्ने बेला भएको छ। आन्तरिक पर्यटकलाई आकर्षित गर्न सक्ने नयाँ गन्तव्यहरू तीनजुरै–मिल्के–जलजले (तेह्रथुम), तिङबुङ पोखरी (ताप्लेजुङ), अर्जुनधारा पर्यटकीय क्षेत्र (झापा), गुरु फाल्गुनन्द सर्किट – (पाँचथर), बालेश्वर ऐतिहासिक गुफा (संखुवासभा), हलदे पटकेडाँडा ट्रेल (धनकुटा), ट्याम्केडाँडा (भोजपुर), बराह पोखरी (खोटाङ), पाँचपोखरी (सोलुखुम्बु) रहेकोे छ। त्यस्तै थोलेदम्बाडाँडा (ओखलढुंगा), उदयपुरगढी (उदयपुर), शहद नेत्रलाल पार्क, गौरादह कृषि पर्यटन क्षेत्र, धनपालगढी पर्यटकीय क्षेत्र (मोरङ), पिण्डेश्वर–दन्तकाली पदमार्ग (सुनसरी), सहलेस दरबार पर्यटन क्षेत्र (सिरहा), नाडी ताल (सर्लाही), धनेश्वर महादेव पर्यटन विकास क्षेत्र (धनुषा), जलेश्वर मन्दिर (महोत्तरी), मरघर सिमसार क्षेत्र पतौरा पुरात्वात्विक महादेव मन्दिर (रौटहट), सिम्रौनगढ (बारा), घडीअर्वा पोखरी (पर्सा), छिन्नमस्ता (सप्तरी) रहेकोे छ। त्यस्तै जिरी शैलुङ पर्यटन पदमार्ग (दोलखा), सिन्धुलीगढी ९सिन्धुली, सुनकोशी ¥याफ्टिङ (रामेछाप), महाभारत ट्रेल (काभ्रे), पाँचपोखरी (सिन्धुपाल्चोक), कल्चेडी–झिल्केश्वर–देवीघाट–भैरवी–दुप्चेश्वर सर्किट, तामाङ हेरिटेज ट्रेल (रसुवा), स्काई ट्रेल, रानीझरना क्यानोनिङ थाक्रे (धादिङ), बिसहजारी ताल, सोमेश्वर गढी पर्यटन विकास माडी, पटीयानी पर्यटकीय क्षेत्र (चितवन), मकवानपुरगढी (मकवानपुर), निलबाराही मन्दिररपार्क (भक्तपुर), दहचोक (काठमाडौं), नागदह पर्यटकीय क्षेत्र, गोदावरी फुलचोकी हाइकिङ (ललितपुर), चुमभ्याली (गोरखा), काउलेपानी (घलेगाउँ), तनहुँ कालिका शहीद तथा शान्ति पार्क, सिद्धगुफा (तनहुँ) रहेका छन। त्यस्तै मौजा होमस्टे, सिक्लेस पर्यटकीय क्षेत्र (कास्की), नार्फु ट्रेल (मनाङ), लोमाङथाङ दरबार र गुफा क्षेत्र (मुस्ताङ), दूर्लुङ क्यानोनिङ, केभिङ र होमस्टे, महाशिला (पर्वत), सतौ–चण्डीमालिका क्षेत्र, आलमदेवी (स्याङ्जा), भकुण्डे भैरवस्थान गाजाको दह, ढोरपाटन आरक्षण क्षेत्र (बागलुङ), दाउन्नेदेवी (नवलपरासी पूर्व), घोरेपानी पर्यटकीय क्षेत्र (म्याग्दी), त्रिपुरासुन्दरी धार्मिक पर्यटन क्षेत्र (डोल्पा), डुडुल चैत्य (जुम्ला), लिमी उपत्यका पर्यटकीयस्थल (हुम्ला), रारा शे–फोक्सुन्डो पदमार्ग (मुगु), पाचाल झरना, बडिकेदार धार्मिक पर्यटकीय क्षेत्र (डोटी), रामग्राम (नवलपरासी पश्चिम), बाउन्नकोटी वनबाटिका, सैनामैना पर्यटकीय क्षेत्र (रुपेन्देही), जगदीशपुर, सागरताल (कपिलवस्तु), तालपोखरा रम्भादेवी मन्दिर (तानसेन) रहेका छन। त्यस्तै पाँणिनी तपोभूमि, सुपादेउराली (अर्घाखाँची) , रेसुंगा तपोभूमि, रुरु क्षेत्र, भगवती मन्दिर पर्यटकीय क्षेत्र (गुल्मी) , जलजला (रोल्पा) , रक गार्डेन, ओखरकोट डाँडा, झिमरुक (प्यूठान) , बगरबाबा धार्मिक पर्यटकीय क्षेत्र (दाङ) , कम्मर साह मजार धार्मिक पर्यटकीय क्षेत्र (बाँके) , ओमकेदारेश्वर धाम धार्मिक पर्यटकीयस्थल, शिवमन्दिर धार्मिक पर्यटकीय स्थल (बर्दिया) , कुभिन्डेदह (सल्यान) , सूर्यकोट मस्तादेवी पर्यटन क्षेत्र (अछाम) , मालिकार्जुन (दार्चुला) , सिद्धनाथ उदयदेव धार्मिकस्थल पाटन (बैतडी) , अमरगढी–उग्रतारा (डडेलधुरा) , रौटेला झम्केली ब्रह्मादेवधाम धार्मिक विकास क्षेत्र (कञ्चनपुर) , बन्दा ताल कोटीहोम पर्यटकीय क्षेत्र, बर्दगोरिया मन्दिरधाम (कैलाली) , खलंगा दरबार क्षेत्र (जाजरकोट) , कोतगढी–पञ्चदेवल–बलासपुर–महावु पर्यटकीय विकास (दैलेख) , जाजुरा दह, गिद्देडाँडा (सुर्खेत) , बोतामकोट चित्री पाटन साहसिक पदमार्ग (रुकम पश्चिम) , कोल्टी–बूढीगंगा–बढीमालिका पदमार्ग (बाजुरा) , गोरखनाथ मन्दिर पैदलमार्ग (बझाङ) रहेका छन। अन्त्यमा नेपाल भ्रमण वर्ष सरकारको कार्यक्रममात्रै होइन, यो राष्ट्रिय उत्सव हो। जसरी हामीले दशैं, तिहार जस्ता चाडपर्व र उत्सव स्वतःस्फूर्तरुपमा मनाउँछौं। त्यसैगरी भ्रमण वर्ष पनि मनाउनुपर्छ भन्ने बोध आमजनतामा जागृत हुनुपर्छ। सरकारले वातावरण निर्माण गरिदिने हो, उमंग आफैं छर्ने हो। चाहे व्यवसायी होस्, चाहे सर्वसाधारण वा सरकारी अधिकारी सबैले आ–आफ्नो दायित्व इमान्दारीताका साथ निर्वाह गरेको अवस्थामा नेपाल भ्रमण सफल हुन्छ। आफ्नो जिम्मेवारी नलिने अरुको आलोचनामात्रै गर्ने प्रवृत्तिको अन्त्य गर्दै नेपाल भ्रमण वर्षमार्फत पर्यटन क्षेत्रको पुनर्जीवन गर्न जरुरी छ।   